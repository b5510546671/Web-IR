<!doctype html public "-//w3c//dtd xhtml 1.0 transitional//en" "http://www.w3.org/tr/xhtml1/dtd/xhtml1-transitional.dtd">
<html xmlns="http://www.w3.org/1999/xhtml">
<head>
<meta http-equiv="content-type" content="text/html; charset=utf-8" />
<title>สถานีวิทยุ ม.ก. บางเขน (ku radio plus)</title>
<link rel="stylesheet" type="text/css" media="screen" href="css/styles.css" />
<!--<link rel="stylesheet" type="text/css" href="slide_show/engine1/style.css" />
	<script type="text/javascript" src="slide_show/engine1/jquery.js"></script>-->
<!--<link rel="stylesheet" type="text/css" media="screen" href="css/menu2.css" />-->
<div id="fb-root"></div>
<script>(function(d, s, id) {
  var js, fjs = d.getelementsbytagname(s)[0];
  if (d.getelementbyid(id)) return;
  js = d.createelement(s); js.id = id;
  js.src = "//connect.facebook.net/th_th/sdk.js#xfbml=1&version=v2.0";
  fjs.parentnode.insertbefore(js, fjs);
}(document, 'script', 'facebook-jssdk'));</script>
<body>
<div class="topmenu">
  <ul class="nav">
  <li class="home"><a href="index.php">หน้าหลัก<div id="menu_text">home</div></a></li>
  <li class="about"><a href="about.php">เกี่ยวกับสถานี<div id="menu_text">about as</div></a></li>
  <li class="live"><a href="http://html.login.in.th/flashstreaming/flash_url/vip/kuradiobk/425/350/1.html">รับชมรายการสด<div id="menu_text">live online</div></a></li>
  <li class="time"><a href="schedule.php">ผังรายการ<div id="menu_text">time schedule </div></a></li>
  <li class="act"><a href="activity.php">ข่าวกิจกรรม<div id="menu_text">activity</div></a></li>
  <li class="contact"><a href="contact.php">ติดต่อสอบถาม<div id="menu_text">contact us</div></a></li>
  </ul>
</div>
<div class="container">
<div class="content2">
     	
        
  <div class="article" > 
    <h3><img src="images/home.png" width="32" height="32" class="img" />เกี่ยวกับสถานี</h3>
          <hr  id="hr"/>
         
    <p><strong>มหาวิทยาลัยเกษตรศาสตร์       กับ สถานีวิทยุกระจายเสียง</strong>
          </p>
    <p>ในราวปี พ.ศ. 2492   ขณะนั้นมหาวิทยาลัยเกษตรศาสตร์มีอายุได้เพียง       6 ปี ท่านอธิการบดีในสมัยนั้น (อธิการบดี ม.ก. พ.ศ. 2489-2501)<img src="images/ku radio.jpg" width="200" height="267" align="right"/> คือ   ท่านอาจารย์คุณหลวงสุวรรณวาจกกสิกิจ       (ทองดี เรศานนท์)   ท่านต้องการจะส่งเสริมให้คนไทยเลี้ยงไก่เป็นการค้าและยึดเอาเป็นอาชีพหลัก         ท่านเห็นว่าการที่จะส่งเสริมและเผยแพร่และชักจูงให้คนไทยหันมาสนใจในวิชาการ  เลี้ยงไก่สมัยใหม่       มีช่องทางจะทำได้หลายวิธี   มีอยู่วิธีหนึ่งที่เผยแพร่ได้เร็วและเข้าถึงประชาชนโดยทั่วไปได้ดี       คือ วิธีการเผยแพร่ทางสถานีวิทยุกระจายเสียง   แม้ว่าในขณะนั้นจะมีสถานีวิทยุกระจายเสียงไม่มากนักและเครื่องรับวิทยุก็มี  ไม่มากเท่าปัจจุบันนี้       แต่ท่านอาจารย์คุณหลวงสุวรรณวาจกกสิกิจ เห็นว่าการ </p>
            <p>&ldquo;…….ข้าพเจ้ามีความปรารถนาจะส่งเสริมการเลี้ยงไก่ให้เป็นการค้าและเป็นอาชีพแก่คนไทย       และในการส่งเสริมนี้ปัญหาสำคัญอย่างหนึ่งก็คือ การเผยแพร่ความรู้ทั้งในศิลปและวิทยาการเลี้ยงไก่       ให้แพร่หลายออกไป เพื่อให้คนไทยรู้จักวิธีการเลี้ยงดูไก่ให้ได้กำไรมาก ๆ ด้วยความประสงค์เช่นนั้น       ข้าพเจ้าจะได้ลองตั้งโรงเรียนไก่ทางวิทยุกระจายเสียงขึ้น โดยนำความรู้เรื่องไก่ทางวิทยุกระจายเสียงขึ้น       โดยนำความรู้เรื่องไก่มากระจายเสียงเผยแพร่อาทิตย์ละครั้ง……</p>
            <p>โดยมีความคิดเห็นเช่นนี้   ข้าพเจ้าจึงปรึกษาท่านอธิบดีกรมโฆษณา       (กรมประชาสัมพันธ์ ปัจจุบัน)   ลองตั้งโรงเรียนไก่ทางวิทยุกระจายเสียงขึ้นชั่วคราว       โดยมีความมุ่งหมายจะเผยแพร่ความรู้ในการเลี้ยงไก่ตามหลักวิชาสู่กันฟัง   ถ้าปรากฏว่าเป็นประโยชน์และมีความนิยมก็จะได้บรรยายเรื่อยไป       ถ้าหากไม่เป็นที่นิยมและไม่ได้ประโยชน์ ก็เลิกเสียภายหลัง   ทั้งนี้โดยจะสดับตรับฟังและยึดถือประชามติเป็นเครื่องตัดสิน…….&rdquo;</p>
            <p>นอกจากจะบรรยายที่สถานีวิทยุกระจายเสียงของกรมโฆษณาแล้ว       ท่านอาจารย์คุณหลวงสุวรรณฯ ยังได้ไปบรรยายเรื่องการเลี้ยงไก่ที่สถานีวิทยุ 1       ปณ. เป็นครั้งคราวอีกด้วย</p>
            <p>โรงเรียนไก่ทางสถานีวิทยุกระจายเสียง ได้รับความสนใจจากผู้ฟังอย่างกว้างขวาง       ทั้งเกษตรกร ข้าราชการ พ่อค้าและประชาชนโดยทั่วไป เพราะท่านอาจารย์คุณหลวงสุวรรณวาจกกสิกิจนั้น       เป็นที่ทราบกันดีในยุคนั้นว่าท่านเป็นนักพูดที่หาตัวจับยาก ท่านพูดมีเนื้อหาสาระ       เข้าใจง่าย เวลาท่านจะชักจูงหรือแนะนำให้ใครทำการเพาะปลูกหรือเลี้ยงสัตว์ ท่านจะเน้นให้เห็นว่า       ถ้าทำแล้วผลจะออกมาเป็นเงินเป็นทอง เป็นบาทเป็นสตางค์ในทุกเรื่อง สมกับพระราชทินนามที่ได้รับคือ       หลวงสุวรรณวาจกกสิกิจ (สุวรรณ = ทอง, วาจก = ผู้บอกกล่าว, กสิ = การเพาะปลูก,       กิจ = งาน, พูดเรื่องการเกษตรให้เป็นเงินเป็นทอง)</p>
            <p>มีอยู่ตอนหนึ่งท่านพูดไว้ในรายการโรงเรียนไก่ทางวิทยุกระจายเสียง       เป็นคำพูดที่น่าจะนำมาเผยแพร่เพื่อที่พวกเรารุ่นหลังน่าจะปฏิบัติตาม ท่านได้พูดไว้ใน       หนังสือกสิกร ปีที่ 24 หน้าที่ 11 ว่า</p>
    <p>&ldquo;……การที่ข้าพเจ้าลองเปิดแผนกโรงเรียนไก่ทางวิทยุกระจายเสียงขึ้นนี้       ข้าพเจ้าไม่ได้หวังเลยว่า จะสามารถให้ความรู้แก่ท่านผู้ฟัง ในเรื่องไก่ได้มากมายกว้าง       ดังที่ท่านอยากรู้ หรือดังที่ข้าพเจ้าอยากให้ท่านรู้ ทั้งนี้เพราะความรู้อันจำกัดของข้าพเจ้าเอง       และเวลาอันจำกัดของกรมโฆษณาการ เป็นอุปสรรคสำคัญที่คอยขัดขวางอยู่ แม้กระนั้นก็ตามข้าพเจ้ามาคิดว่า       ถ้าหากข้าพเจ้าจะสามารถชี้ช่อง ให้บางท่านรู้ถึงวิธีที่จะหาความรู้ หรือเปิดกรุวิชาเรื่องไก่เอาเอง       ได้บ้างก็ดี หรือถ่ายทอดความรู้เล็ก ๆ น้อย ๆ ที่ข้าพเจ้ามี และที่ข้าพเจ้าจะศึกษาต่อไป       ให้แก่ท่านผู้ฟังได้บ้างก็ดี ก็นับว่าได้ประโยชน์ด้วยกันทั้งสองฝ่าย คือฝ่ายข้าพเจ้าได้รับ       ความสุขกายสบายใจที่ได้ตอบแทนบุญคุณส่วนหนึ่งของชาติ และในเวลาเดียวกันได้กระทำส่วนหนึ่งของหน้าที่คือ       เผยแพร่ความรู้เพื่อสาธารณประโยชน์……..</p>
    <p>ข้าพเจ้ามีความเชื่ออย่างแน่วแน่ว่า การเลี้ยงไก่เป็นอาชีพจะทำได้       และเกิดขึ้นได้ในเมืองไทย ดังที่เป็นอยู่แล้วในประเทศอื่น ๆ …….&rdquo; ท่านอาจารย์คุณหลวงสุวรรณวาจกกสิกิจได้ใช้สถานีวิทยุกระจายเสียงทั้งของกรมโฆษณาการ       และสถานีวิทยุอื่น ๆ    ในการเผยแพร่ความรู้เป็นประจำเท่าที่โอกาส    และเวลาที่ทางสถานีวิทยุกระจายเสียงนั้น       ๆ จะมีให้ และคงเป็นอธิการบดีคนเดียว ในขณะนั้นที่ไปนั่งบรรยายหรือสอนประชาชนทางวิทยุกระจายเสียง</p>
            <p>ข้าพเจ้ามานั่งนึกว่า ถ้าอาจารย์พร   สุวรรณวาจกกสิกิจ       บุตรชายของท่านได้ตั้งสถานีวิทยุ ม.ก. ขึ้น ในช่วงที่ท่านเป็นอธิการบดี   น่ากลัวท่านอาจารย์คุณหลวงสุวรรณฯ       จะเดินจากที่ทำงานมาออกอากาศที่สถานีวิทยุ ม.ก. ทุกวัน และอาจจะวันละ   2-3 รอบก็ได้       เพราะเป็นที่ทราบกันดีว่า ท่านอาจารย์คุณหลวงสุวรรณฯ   นั้นเป็นทั้งนักวิจัยและนักเผยแพร่ที่มีวิธีการไม่เหมือนใครและเป็นนักพูด  ที่มีวาทะศิลป์ในการจูงใจคน       ให้คนคล้อยตามชนิดที่หาตัวจับยาก ถ้ามีกระบอกเสียง (สถานีวิทยุ)   มาอยู่ใกล้ ๆ       ท่านเท่ากับว่ามีของโปรดอยู่หน้าบ้าน</p>
    <p>มหาวิทยาลัยเกษตรศาสตร์โดยท่านอาจารย์คุณหลวงสุวรรณวาจกกสิกิจ       ได้ใช้สถานีวิทยุกระจายเสียงในการเผยแพร่ความรู้ไปสู่เกษตรกรและประชาชนโดยทั่วไปมาเป็นเวลาช้านาน       ก่อนที่จะตั้งสถานีวิทยุ ม.ก. ขึ้นในมหาวิทยาลัยเกษตรศาสตร์</p>
            <p>&nbsp;</p>
            <p><strong>คิดจะตั้งสถานีวิทยุกระจายเสียง</strong></p>
            <p>ในราวต้นปี พ.ศ.2501 ข้าพเจ้าได้เข้าไปทำงานในแผนกวิชาส่งเสริมและเผยแพร่       ในฐานะนิสิตฝึกหัดงาน ได้เงินเดือนละ 240 บาท ทั้งนี้ด้วยความอนุเคราะห์ของอาจารย์พร       สุวรรณวาจกกสิกิจ (เรศานนท์) แผนกวิชาส่งเสริมและเผยแพร่เป็นแผนกวิชาที่สังกัดอยู่ในคณะเกษตร       แต่ที่ทำงานได้แยกมาอยู่ที่ชั้น 2 หอประชุม ม.ก. ตึกเดียวกับตึกอธิการบดีโดยมี       ศาสตราจารย์ ดร.พนม สมิตานนท์ เป็นหัวหน้าแผนก อาจารย์พร สุวรรณวาจกกสิกิจ, อาจารย์นิพนธ์       คันธเสวี, อาจารย์มณฑา กุลละวนิช (ควรสมาคม) เป็นอาจารย์ นิสิตฝึกงานในขณะนั้นมี       นายเจือ สุทธิวนิช, นายบุญธรรม จิตต์อนันต์ ข้าพเจ้าและนิสิตอื่น ๆ อีก 2-3 คน </p>
            <p>วันหนึ่งขณะที่ข้าพเจ้ากำลังหมุนโรเนียวหนังสือข่าวสารเกษตรศาสตร์       ข้าพเจ้าเห็นอาจารย์พร และพี่เจือ นั่งปรึกษาหารือกัน แต่ไม่ทราบว่าปรึกษาหารือกันเรื่องอะไร       ต่อจากวันนั้นไม่นาน ข้าพเจ้าจึงได้ทราบว่า ท่านอาจารย์พร และพี่เจือนั่งปรึกษาหารือกันนั้นคือ       เรื่องการจัดตั้งสถานีวิทยุกระจายเสียงขึ้นในมหาวิทยาลัยเกษตรศาสตร์</p>
    <p> ต่อมาทั้งอาจารย์พร และพี่เจือ ได้ช่วยกันร่างโครงการจัดตั้งสถานีวิทยุ       ม.ก.ขึ้น นอกจากเขียนโครงการแล้ว ยังได้เขียนแบบแปลนห้องทำงาน ห้องเครื่องส่ง       ห้องกระจายเสียง โดยวางแผนจะใช้ห้องชั้นล่างของตึกหอประชุม ม.ก. ทางปีกด้านขวา       (ปีกทางทิศใต้) ซึ่งขณะนั้นยังว่างอยู่ ยังไม่มีหน่วยงานใดเข้าไปใช้ เพราะข้าราชการในสำนักงานอธิการบดีมีเพียงไม่กี่คน       แต่แล้วโครงการจัดตั้งสถานีวิทยุ ม.ก. ต้องเลิกล้มไป เพราะไม่มีงบประมาณที่จะดำเนินการ</p>
            <p>&nbsp;</p>
            <p><strong>วิทยุการเกษตร       (ปชส.8)</strong></p>
            <p>ในปี พ.ศ. 2503 พลเอกสุรจิต จารุเศรณี รัฐมนตรีว่าการกระทรวงเกษตรในขณะนั้น       และในขณะเดียวกันเป็นอธิบดีกรมประชาสัมพันธ์ด้วย ได้เห็นว่าประเทศไทยมีสถานีวิทยุกระจายเสียงอยู่หลายสถานี       แต่ไม่มีสถานีวิทยุกระจายเสียงสถานีใดที่ทำหน้าที่ในการเผยแพร่ความรู้เกี่ยวกับการเกษตรโดยเฉพาะ</p>
            <p>พลเอกสุรจิต จึงได้ตั้งคณะกรรมการขึ้นมาคณะหนึ่ง       เป็นคณะกรรมการร่วมระหว่างกระทรวงเกษตรกับกรมประชาสัมพันธ์ เพื่อดำเนินการจัดตั้งสถานีวิทยุกระจายเสียงการเกษตรขึ้น       โดยให้ใช้ห้องส่งกระจายเสียงของสถานีวิทยุ ปสช.8 ที่ตั้งอยู่ในซอยอารี ถนนพหลโยธิน       ซึ่งแต่เดิมเป็นห้องส่งกระจายเสียงภาคภาษาจีน</p>
            <p>สถานีวิทยุการเกษตร (ปชส.8) ได้เริ่มกระจายเสียงครั้งแรก       เมื่อวันที่ 22 มกราคม 2503 โดยกรมประชาสัมพันธ์รับผิดชอบด้านการกระจายเสียง       ส่วนกระทรวงเกษตรรับผิดชอบเกี่ยวกับการผลิตรายการทั้งหมด</p>
            <p>เพื่อให้การผลิตรายการของสถานีวิทยุการเกษตร มีเนื้อหาสาระครอบคลุมผลงานของทุกกรมที่สังกัดอยู่ในกระทรวงเกษตร       ทางกระทรวงเกษตรจึงได้มีหนังสือถึงกรมต่าง ๆ ในสังกัด ให้ส่งข้าราชการไปช่วยงานที่วิทยุการเกษตร       กรมละ 1-3 คน สำหรับมหาวิทยาลัยเกษตรศาสตร์ ในฐานะที่เป็นกรม ๆ หนึ่งในสังกัดของกระทรวงเกษตร       ได้ส่งเจ้าหน้าที่ไป 3 คน</p>
            <p>คณะกรรมการสถานีวิทยุการเกษตรในครั้งนั้น พลเอกสุรจิต       จารุเศรณี เป็นประธานกรรมการ    ม.จ.จักรพันธ์เพ็ญศิริ จักรพันธุ์ อธิบดีกรมการข้าว เป็นผู้อำนวยการสถานี นายประเทือง       สายพันธุ์ หัวหน้ากองเกษตรสัมพันธ์ เป็นหัวหน้าฝ่ายจัดรายการ อาจารย์พร เรศานนท์       (สุวรรณวาจกกสิกิจ) เป็นผู้ช่วยหัวหน้าฝ่ายจัดรายการ</p>
            <p>นอกจากอาจารย์พรแล้ว อาจารย์ที่มหาวิทยาลัยเกษตรศาสตร์ส่งไปปฏิบัติงานมี       อาจารย์เจือ สุทธิวนิช อาจารย์วิจิตร อาวะกุล ข้าราชการจากกรมชลประทานมี คุณมนัส       นาน่วม จากกรมปศุสัตว์ คุณนวลศรี ประสิทธิ์ศักดิ์ (โชตินันท์) จากกรมกสิกรรม       คุณอนันต์ สวัสดิพละ จากกรมป่าไม้ คุณดำรงค์ รัตนโสภณ คุณประพาล รจนานนท์ (คุณหญิงประพาล       จักรพันธุ์)</p>
            <p> รายการที่ผู้ฟังสนใจและมีจดหมายเข้ามายังสถานีมากที่สุดในขณะนั้นคือ       &ldquo;เสียงจากเกษตรกร&rdquo; จัดโดย อาจารย์พร เรศานนท์ ซึ่งเป็นรายการตอบปัญหาการเกษตร</p>
            <p>อาจารย์พร นอกจากจะเป็นผู้ช่วยหัวหน้าฝ่ายจัดรายการ       และเป็นผู้จัดรายการเสียงจากเกษตรกรแล้ว ยังมีหน้าที่อีกอย่างหนึ่ง (ไม่เป็นทางการแต่ทำเป็นประจำ)       คือไปยืมแผ่นเสียงจากสถานีวิทยุยานเกราะ มาเปิดที่สถานีวิทยุการเกษตร เพราะแผ่นเสียงที่สถานีวิทยุการเกษตรไม่ค่อยจะมี</p>
            <p>เหตุที่อาจารย์พรสามารถไปยืมแผ่นเสียงที่สถานี  วิทยุยานเกราะมาเปิดที่สถานีวิทยุการเกษตรได้       เพราะอาจารย์พร   มีเพื่อนสนิทสมัยเรียนที่โรงเรียนอัสสัมชันเป็นหัวหน้าสถานีวิทยุยานเกราะ       เขาผู้นั้นคือ พ.ต.เล็ก สุนทรศร (ตอนหลังได้เลื่อนยศเป็นพลตรี) และ   พ.ต.เล็ก ผู้นี้เป็นผู้ที่มีบทบาทอันสำคัญที่ทำให้เกิดสถานีวิทยุ       ม.ก. อาจารย์พร พูดอยู่เสมอว่า ถ้าไม่ได้เพื่อนผู้นี้บางทีสถานีวิทยุ   ม.ก. อาจจะไม่เกิดก็ได้       ซึ่งจะได้พูดถึงรายละเอียดในตอนต่อไป</p>
            <p>การที่อาจารย์พร ได้ไปพบกับ พ.ต.เล็ก ที่สถานีวิทยุยานเกราะบ่อย       ๆ    ก็คงจะมีการพูดคุยอะไรบางอย่างเกี่ยวกับการจัดตั้งสถานีวิทยุกระจายเสียงขึ้นในมหาวิทยาลัยเกษตรศาสตร์</p>
    <p>หลังจากที่อาจารย์พร ได้ไปช่วยงานที่สถานีวิทยุการเกษตรอยู่เกือบปี       ก็ได้ขอตัวกลับมาปฏิบัติงานที่มหาวิทยาลัยเกษตรศาสตร์ตามเดิม และต่อมาไม่นานอาจารย์เจือ    ก็ได้ขอกลับมาปฏิบัติงานอยู่ที่มหาวิทยาลัยเกษตรศาสตร์อีกท่านหนึ่ง</p>
            <p>&nbsp;</p>
            <p><strong>กำเนิดสถานีวิทยุ       ม.ก.</strong></p>
            <p>ในราวปลายปี 2503 ศ.ดร.พนม สมิตานนท์ หัวหน้าแผนกวิชาส่งเสริมและเผยแพร่       ในขณะนั้น ได้ปรารภกับอาจารย์พรว่า มหาวิทยาลัยเกษตรศาสตร์ ควรจะมีสถานีวิทยุกระจายเสียงเป็นของตนเองสักสถานีหนึ่ง       เพื่อที่จะได้ให้นิสิตที่เรียนวิชาส่งเสริมและเผยแพร่เป็นวิชาเอก ได้ฝึกหัดจัดทำรายการ       ฝึกหัดเขียนบทความทางวิทยุ และเพื่อเผยแพร่ผลการวิจัยของมหาวิทยาลัยไปสู่ประชาชน       จากคำปรารภอันนี้เอง ทำให้อาจารย์พร    ซึ่งมีแนวความคิด    ที่จะจัดตั้งสถานีวิทยุกระจายเสียงขึ้นในมหาวิทยาลัยอยู่แล้ว       ได้ปรึกษาหารือกับอาจารย์เจือ อีกครั้งหนึ่งว่า ทำอย่างไร จึงจะตั้งสถานีวิทยุกระจายเสียงใน       ม.ก. ได้ แต่ในที่สุดก็ถึงทางตัน เพราะการตั้งสถานีวิทยุกระจายเสียงนั้น ต้องใช้เงินเป็นจำนวนมาก       ประกอบกับทางมหาวิทยาลัยไม่มีงบประมาณที่จะจัดสรรให้ได้</p>
            <p>อาจารย์พร ก็ไม่ละความพยายาม ได้นำเรื่องนี้ไปปรึกษา       พ.ต.เล็ก สุนทรศร หัวหน้าสถานีวิทยุยานเกราะ ว่าอยากจะตั้งสถานีวิทยุขึ้นมาในมหาวิทยาลัยเกษตรศาสตร์สักสถานีหนึ่ง       แต่ยังขัดข้องด้วยเรื่องเครื่องส่ง เพราะไม่มีงบประมาณที่จะจัดซื้อทาง พ.ต.เล็ก       พอจะมีช่องทางช่วยเหลือเรื่องเครื่องส่งให้ได้หรือไม่</p>
            <p>จากการที่ได้ปรึกษาหารือกับ พ.ต.เล็ก ครั้งนั้น ทำให้อาจารย์พรมีความหวังมากยิ่งขึ้น       พ.ต.เล็ก ได้ติดต่อกับผู้บังคับบัญชาหน่วยเหนือ ขออนุมัติ ให้มหาวิทยาลัยเกษตรศาสตร์       ยืมเครื่องส่งวิทยุสื่อสาร bc 610 ของสถานีวิทยุยานเกราะ เพื่อนำมาใช้เป็นเครื่องส่งวิทยุกระจายเสียงของมหาวิทยาลัยเกษตรศาสตร์       ปรากฏว่าได้รับอนุมัติ</p>
            <p>เมื่อเครื่องส่งวิทยุสื่อสารได้รับอนุมัติให้  ยืมได้       พ.ต.เล็ก ได้ให้เจ้าหน้าที่ฝ่ายช่างของสถานีวิทยุยานเกราะ   ทำการดัดแปลงเครื่องส่งวิทยุสื่อสารดังกล่าวเป็นเครื่องส่งวิทยุกระจายเสียง         มีกำลังออกอากาศ 250 วัตต์ (¼ กิโลวัตต์) </p>
            <p>อย่างไรก็ตาม แม้จะมีเครื่องส่งกระจายเสียงแล้ว ก็ยังไม่สามารถจะถ่ายทอดออกอากาศได้       เพราะเสาอากาศยังไม่มี ห้องส่งกระจายเสียงยังไม่พร้อม อุปกรณ์ต่าง ๆ ยังไม่มี       แต่ด้วยความอนุเคราะห์ของท่านอาจารย์อินทรี จันทรสถิตย์ อธิการบดีในขณะนั้น ท่านได้อนุมัติเงินสมทบ       หรือที่เรียกว่าเงิน cf (counterpart fund)    จากสหรัฐอเมริกา       โดยผ่าน usom ในประเทศไทยตามข้อตกลงของสัญญา      ดังกล่าว ระบุว่าถ้าอเมริกาให้เงินช่วยเหลือแก่มหาวิทยาลัยเกษตรศาสตร์ 100 ล้านบาท       รัฐบาลไทยต้องออกเงินสมทบ 100 ล้านบาทเช่นกัน มา 20,000 บาท สำหรับติดตั้งเสาอากาศ       จัดสร้างห้องส่งกระจายเสียง</p>
            <p> ท่านอาจารย์อินทรี จันทรสถิตย์ ได้กรุณาอนุมัติให้ใช้อาคารเรือนเขียว       ชั้นบน โดยดัดแปลงห้องหน้ามุขเป็นห้องส่งกระจายเสียง ส่วนอุปกรณ์อื่น ๆ เช่น       เครื่องเล่นแผ่นเสียง ไมโครโฟน ให้ยืมของแผนกวิชาส่งเสริมฯ มาใช้ไปพลาง ๆ ก่อน</p>
  
    <p>เงินในส่วนที่รัฐบาลไทยออกสมทบนี้ ทางมหาวิทยาลัยเกษตรศาสตร์         ได้มอบให้ ศ.ดร.พนม สมิตานนท์ ผู้ประสานงานโครงการและอาจารย์พร ผู้ช่วยผู้ประสานงานโครงการเป็นผู้ควบคุมดูแล         และพิจารณานำเสนออธิการบดีอนุมัติ</p>
          
            <p>&nbsp;</p>
            <p><strong>การติดตั้งเสาอากาศ</strong></p>
            <p>พร้อม ๆ กับการสร้างห้องกระจายเสียง อาจารย์พร         ได้ขอให้เจ้าหน้าที่ของสถานีวิทยุยานเกราะมาช่วยติดตั้งเสาอากาศให้ การติดตั้ง         มีปัญหาพอสม เนื่องจากพื้นที่บริเวณอาคารเรือนเขียวมีจำกัด ด้านหลังเป็นคลองระบายน้ำ         หาที่จะตั้งเสาอากาศลำบาก มีที่ว่างที่พอจะตั้งเสาอากาศได้ อยู่ระหว่างเรือนเขียวกับตึกสัตวบาล         (สหกรณ์ร้านค้าในปัจจุบัน) แต่มีต้นทางนกยุงต้นใหญ่ขึ้นอยู่บริเวณนั้น 1 ต้น         อาจารย์พร ให้คนงานขึ้นไปรานกิ่งลงเพื่อว่าเวลาโค่นกิ่งจะได้ไม่ไปฟาดสายไฟฟ้า</p>
            <p> อาจารย์พรเล่าว่า ขณะที่กำลังจะโค่นต้นหางนกยูงอยู่นั้น         อาจารย์อินทรี ผ่านมาพอดี พอท่านรู้ว่าจะโค่นต้นหางนกยูง เพื่อตั้งเสาอากาศ         ท่านบอกว่าห้ามโค่นโดยเด็ดขาด ให้ไปหาที่อื่นที่จะติดตั้งเสาอากาศ ท่านบอกว่า         กว่าต้นหางนกยูงจะโตได้ขนาดนี้ ต้องใช้เวลาเป็นสิบ ๆ ปี การที่จะใช้เวลาเพียงไม่กี่ชั่วโมงมาโค่นลงเป็นการไม่ถูกต้อง</p>
            <p> ในที่สุด อาจารย์พร   ต้องขึ้นเสาอากาศตรงจุดนั้นโดยที่มีต้นหางนกยูงยังขึ้นอยู่         แต่ก็ได้ริดกิ่งออกบ้างเพื่อไม่ให้เกะกะสายสลิงสำหรับยึดเสา   เมื่อไม่นานมานี้ข้าพเจ้าไปดูซากของอาคารเรือนเขียวที่ถูกรื้อเหลือแต่เสา         ต้นหางนกยูงต้นนั้นโคนตัดไปตั้งแต่เมื่อใดไม่ทราบ</p>
            <p>เสาอากาศที่ติดตั้งในครั้งนั้นสูงเพียง 36 เมตร         จะตั้งให้สูงกว่านั้นไม่ได้ เพราะบริเวณมหาวิทยาลัยเกษตรศาสตร์ เป็นบริเวณทางขึ้นของเครื่องบิน         ไม่สามารถจะก่อสร้างสิ่งที่สูง ๆ ได้</p>
    <p> การติดตั้งเสาอากาศในครั้งนั้น ทำให้พวกเรารวมทั้งนิสิตและอาจารย์หลายคนได้เห็นวิธีการยกเสาอากาศขึ้นไปต่อกันทีละท่อนในอากาศ         ซึ่งพวกเราสงสัยกันมานานแล้วว่าเขายกขึ้นไปต่อกันได้อย่างไร</p>
            <p>&nbsp;</p>
            <p><strong>การทดลองออกอากาศครั้งแรก</strong></p>
            <p>การสร้างห้องกระจายเสียง การติดตั้งเสาอากาศ การติดตั้งเครื่องส่ง         เป็นไปด้วยความเรียบร้อยทั้งนี้ด้วยความอนุเคราะห์จาก พ.ต.เล็ก และ ร.อ.สุรินทร์         อยู่น้อย (ภายหลัง ได้เป็นพันเอก) ได้มาช่วยเหลือทุกอย่าง จนกระทั่งออกอากาศได้         รวมทั้งช่วยฝึกเจ้าหน้าที่ของสถานีวิทยุ ม.ก. ฝึกงานให้รู้วิธีการควบคุม ดูแล         การเปิดปิดเครื่องส่งกระจายเสียงให้อีกด้วย</p>
            <p>อาจารย์พรพูดเสมอว่า สถานีวิทยุ ม.ก. เป็นหนี้บุญคุณ         พลตรีเล็ก และ พันเอกสุรินทร์ เป็นอย่างมาก หากไม่ได้บุคคลทั้งสอง ไม่แน่ใจว่าสถานีวิทยุ         ม.ก. จะเกิดได้หรือไม่</p>
            <p> เมื่อทุกอย่างอยู่ในสภาพที่พร้อม การทดลองออกอากาศได้เริ่มขึ้น         ข้าพเจ้าคิดว่าได้เริ่มทดลองครั้งแรกออกอากาศราว ๆ ต้นปี พ.ศ.2504 ด้วยขนาดคลื่น         1310 กิโลเฮิตซ์ วันแรก ๆ ที่มีเสียง (เพลง) ออกอากาศ พวกเราทุกคนต่างตื่นเต้นและดีใจไปตาม         ๆ กัน เพราะเป็นครั้งแรกที่มหาวิทยาลัยเกษตรศาสตร์ มีสถานีวิทยุกระจายเสียงเป็นของมหาวิทยาลัยเอง</p>
            <p> การออกอากาศในช่วงแรก ๆ ทำการออกอากาศตั้งแต่         18.00 น. จนถึง 24.00 น. แล้วปิดสถานีเป็นการออกอากาศเพื่อทดสอบเครื่องส่งว่าทำงานได้ดีหรือไม่         ปรากฏว่าคุณภาพเสียงที่รับฟังอยู่ในเกณฑ์ที่พอใช้ได้</p>
    <p> การทดลองออกอากาศในครั้งนั้น อาจารย์ และนิสิตในภาควิชาส่งเสริมและเผยแพร่         ได้ช่วยกันคนละไม้คนละมือในการควบคุมเสียง ช่วยกันเปิดเพลง ช่วยกันประกาศ รวมทั้งช่วยเก็บกวาดทำความสะอาดห้องส่งและที่ทำงาน</p>
            <p>&nbsp;</p>
            <p><strong>การตั้งชื่อสถานีวิทยุ</strong></p>
            <p>หลังจากออกอากาศได้ประมาณ 1 สัปดาห์ อาจารย์เจือ       ข้าพเจ้า และนิสิตฝึกงาน 2-3 คน ปรึกษากันว่าจะใช้ชื่อสถานีวิทยุว่าอย่างไรดี       เพราะต่อไปต้องประกาศให้ผู้ฟังทราบว่า สถานีวิทยุที่เขากำลังรับฟังอยู่นั้นเป็นสถานีอะไร</p>
            <p> ข้าพเจ้าเสนอว่าน่าจะใช้ชื่อว่า   สถานีวิทยุมหาวิทยาลัยเกษตรศาสตร์       แต่อาจารย์เจือบอกว่าชื่อยาวไป   เวลาประกาศชื่อสถานีจะทำความลำบากให้กับโฆษณา       ควรจะเป็นชื่อสั้น ๆ มีบางคนเสนอว่าควรใช้ชื่อว่า สถานีวิทยุเกษตร 1310   คือเอาชื่อของมหาวิทยาลัยเกษตรศาสตร์ผสมกับความถี่ของคลื่นที่ออกอากาศ       เพราะการเรียกชื่อมหาวิทยาลัยในยุคนั้นนิยมเรียกชื่อย่อสั้น ๆ เช่น   จุฬา ธรรมศาสตร์    แพทย์ เกษตร พอพูดว่าเกษตร ก็ทราบถึงมหาวิทยาลัยเกษตรศาสตร์</p>
    <p>ในที่สุดอาจารย์เจือบอกว่าให้ใช้ชื่อว่า สถานีวิทยุ       ม.ก. และให้ต่อท้ายด้วยคำว่า สถานีวิทยุกระจายเสียงทดลองมหาวิทยาลัยเกษตรศาสตร์       เพื่อให้ผู้ฟังรู้ว่าสถานีวิทยุ ม.ก. เป็นสถานีวิทยุของมหาวิทยาลัยเกษตรศาสตร์</p>
            <p>&nbsp;</p>           
            <p><strong>ออกตรวจสอบการกระจายเสียง</strong>
            <p>เมื่อทดลองออกอากาศได้ผลเป็นที่พอใจ   จังได้วางแผนเวลาออกอากาศใหม่       คือ ออกอากาศตั้งแต่ 18.00-06.00 น. ของวันใหม่   พวกเราได้ออกไปทำการตรวจสอบรัศมีการรับฟังว่าสถานีวิทยุ       ม.ก. สามารถรับฟังได้ใกล้ไกลแค่ไหน ในการออกไปตระเวนตรวจผลการรับฟัง   พวกเราได้ขอยืมรถดอร์จ       ซี่งเป็นรถประจำตำแหน่งของอาจารย์พร   (ผู้ช่วยหัวหน้าประสานงานโครงการเกษตรศาสตร์-ออกเรกอน)       เพราะในรถคันนั้นมีเครื่องรับฟังวิทยุติดอยู่ด้วย   สมัยนั้นวิทยุทรานซิลเตอร์       กระเป๋าหิ้วแบบที่มีขายทั่วไป ในปัจจุบันหายาก ราคาแพง   พวกเราออกรถตั้งแต่ 5       ทุ่ม ตระเวนไปจุดต่าง ๆ ผ่านไปตามร้านอาหารต่าง ๆ สังเกตุดูจะพบว่า   ถ้าในช่วงก่อน       24.00 น. ร้านอาหารจะไม่มีใครเปิดสถานีวิทยุ ม.ก. ฟัง   เพราะเสียงจากสถานีวิทยุอื่น ๆ ดังกว่า แต่พอหลังสองยามไปแล้ว   สถานีวิทยุอื่น ๆ ปิดสถานีหมด เหลือแต่สถานีวิทยุ       ม.ก. แวะเข้าไปร้านไหน ร้านนั้น เปิดสถานีวิทยุ ม.ก. กันเป็นแถว   เพราะมีอยู่สถานีเดียวที่ออกอากาศตอนดึก</p>
            <p>ในยุคนั้นเกือบจะเป็นสูตรตายตัว ถ้าสถานีวิทยุใดเปิดใหม่       สถานีวิทยุนั้นจะต้องทำการออกอากาศตั้งแต่หัวค่ำจนสว่าง เพื่อเป็นการประชาสัมพันธ์สถานี       สถานีวิทยุ ม.ก. ใช้วิธีการอันเดียวกัน เพื่อประชาสัมพันธ์ตัวเองให้คนรู้จัก</p>
            <p>จากการตรวจสอบรัศมีการรับฟัง ปรากฏว่า ในเขตพระนคร       ธนบุรี รับฟังได้ดีเกือบทุกจุด แต่พอเลยเขตพระนคร ธนบุรี ออกไป การรับฟังไม่ได้ผล       คือเสียงเบา และมีเสียงซ่ามาก พวกเราออกตระเวนการรับฟังอยู่หลายคืน กว่าจะกลับก็ตีหนึ่งตีสอง       พอหิวก็แวะร้านข้าวต้ม เข้าไปในร้านอาหาร บางทียังไม่ทันนั่ง ได้ยินเสียงวิทยุในร้านประกาศว่า       ที่นี่สถานีวิทยุ ม.ก. สถานีวิทยุกระจายเสียงทดลองของมหาวิทยาลัยเกษตรศาสตร์       ทำการออกอากาศเพื่อทดลองประสิทธิภาพของเครื่องส่ง พวกเราก็ยิ้มไปตาม ๆ กัน</p>
            <p>สถานีวิทยุ ม.ก. ได้ทำการออกอากาศตั้งแต่ 18.00       น. จนกระทั่งสว่าง อยู่ประมาณ 1 สัปดาห์ พอเห็นว่าคนในกรุงเทพฯ พอจะรู้จักสถานีวิทยุ       ม.ก. บ้างแล้ว เราได้เปลี่ยนแปลงเวลาออกอากาศใหม่ คือ</p>
            <p>วันอาทิตย์ถึงพฤหัสบดี ออกอากาศตั้งแต่ 18.00-01.00 น.       วันศุกร์และวันเสาร์ ออกอากาศตั้งแต่ 18.00-06.00 น. ของวันใหม่</p>
    <p>หลังจากดำเนินการไปได้ 1 เดือนเศษ ๆ เห็นว่า       สถานีวิทยุ ม.ก. เริ่มเป็นที่รู้จักของผู้ฟังบ้างแล้ว โดยเฉพาะคนที่นอนดึก จดหมายเริ่มเข้ามายังสถานี       เพราะว่าเป็นสถานีที่ไม่มีโฆษณา เปิดเพลงตลอดรายการ เพลงที่เปิดมีทั้งเพลงไทยสากล       เพลงสากล (ฝรั่ง) เพลงไลท์มิวสิก และบางครั้งมีเพลงคลาสสิกแถมบ้าง เพราะอาจารย์เจือชอบเพลงประเภทนี้</p>
    ต่อมาได้มีการเปลี่ยนแปลงเวลาออกอากาศใหม่ เพราะคณะปฏิบัติงานส่วนใหญ่เป็นนิสิต       ต้องเรียนหนังสือ หากนอนดึกทุกคืน เข้าชั้นเรียนคงไม่ไหว จึงได้เปลี่ยนเวลาออกอากาศใหม่เป็นช่วง       06.00-08.00 น., 10.00-14.00น., 16.00-22.00 น. แล้วปิดสถานี ส่วนวันศุกร์-เสาร์             ยืดเวลาปิดสถานีออกไปเป็น 24.00 น
            <p>&nbsp;</p>
            <p><strong>อาจารย์พรบริจาคแผ่นเสียงให้</strong></p>
            <p>การออกอากาศด้วยรายการที่มีเพลงเกือบ 90% ทำให้แผ่นเสียงที่มีอยู่อันจำกัด       ถูกเปิดซ้ำแล้วซ้ำอีก งบที่จะซื้อแผ่นก็ไม่มี พวกเราจึงได้บอกไปยังบรรดาอาจารย์       เพื่อขอบริจาคแผ่นเสียงปรากฏว่าในช่วงนั้น มีอาจารย์ของ ม.ก. หลายท่านที่ได้ทุนเกษตรศาสตร์-ออเรกอน       ไปเรียนต่อที่อเมริกาและจบกลับมา ทุกคนมีแผ่นเสียงลองเพล (เพลงสากล) นับร้อย       ๆ แผ่น มีหลายท่านได้นำมาบริจาคให้ด้วยความเต็มใจ และมีหลายท่านได้ให้ยืม ทำให้สถานีวิทยุ       ม.ก. มีเพลงมากขึ้น และในยุคนั้น เป็นยุคที่คนไทยนิยมฟังเพลงฝรั่ง แม้จะฟังออกบ้างไม่ออกบ้าง       ก็นิยมฟังกัน เพราะเพลงฝรั่งดนตรีไพเราะการเรียบเรียงเสียงประสานดีเพลงของไทยเรา       โดยเฉพาะดนตรียังไม่ดีเท่าที่ควร การที่อาจารย์ได้บริจาคแผ่นเสียงให้ ทำให้สถานีวิทยุ       ม.ก. มีเพลงเพราะ ๆ มากขึ้น และทำให้พวกเราทุกคนมีกำลังใจที่จะปฏิบัติงานมากขึ้น       และทำให้พวกเราทุกคนมีกำลังใจที่จะปฏิบัติงานมากขึ้น</p>
            <p>&nbsp;</p>
            <p><strong>จ้างนิสิตเป็นเจ้าหน้าที่</strong></p>
            <p>เมื่อสถานีวิทยุ ม.ก. ได้ตั้งขึ้นมาใหม่ ๆ เงินที่จะจ้างเจ้าหน้าที่มาปฏิบัติงานไม่มี       อาจารย์พรจึงให้นิสิตฝึกงานที่ทำงานอยู่กับแผนกวิชาส่งเสริมฯ 2-3 คน มาช่วยปฏิบัติงานที่สถานีวิทยุ       ม.ก. ต่อมาเมื่อสถานีวิทยุพอมีรายได้บ้าง จึงได้จ้างนิสิตเพิ่มขึ้น เป็น 5-6       คน ต่อมาเมื่อนิสิตคนใดจบออกไปก็จ้างนิสิตคนใหม่เข้ามาทำงานแทน หมุนเวียนเรื่อยไป       นิสิตที่มาช่วยทำงานได้ค่าจ้างเดือนละ 240 บาท</p>
            <p>การจ้างนิสิตมาช่วยปฏิบัติงาน ได้ผล 3 ประการ</p>
          
          
    <ol>
                <li>สถานีวิทยุ ม.ก. เสียค่าจ้างน้อย เพราะมีงบจำกัด           แต่ได้ผลงานดีพอ ๆ กับจ้างลูกจ้างโดยทั่วไป</li>
                <li>นิสิตที่มาช่วยงาน เท่ากับได้ฝึกงานหาประสบการณ์ไปในตัว</li>
                <li>นิสิตได้เงินค่าจ้าง เท่ากับได้ทุนการศึกษาเป็นการแบ่งเบาภาระทางบ้าน</li>
              </ol>
           
          
            <p>งานที่มอบหมายให้นิสิตทำคือ ควบคุมเสียง เป็นโฆษณา           จัดทำรายการ เรียบเรียงผลงานวิจัย (วิทยานิพนธ์) ให้เป็นภาษาง่าย ๆ </p>
          
            <p>นับได้ว่า นิสิตได้ช่วยงานของสถานีวิทยุ ม.ก.       อยู่มาก ในช่วงนั้น</p>
            <p>&nbsp;</p>
            <p><strong>กรรมการบริหารวิทยุ ม.ก.</strong></p>
            <p>เมื่อสถานีวิทยุ ม.ก. ได้กระทำพิธีเปิดอย่างเป็นทางการเมื่อ       10 สิงหาคม 2504 มหาวิทยาลัยเกษตรศาสตร์ เห็นว่า สถานีวิทยุ ม.ก. เป็นหน่วยงานหน่วยหนึ่งของมหาวิทยาลัยเกษตรศาสตร์       เป็นสื่อที่เผยแพร่ข่าวสารไปยังผู้ฟังได้อย่างกว้างขวางประกอบกับในช่วงนั้นเป็นช่วงที่ประเทศกำลังมีภัยคุกคามจากคอมมิวนิสต์       รัฐบาลกำลังเข้มงวดกับการเผยแพร่ข่าวสารทางวิทยุกระจายเสียง โดยเกรงว่า สถานีวิทยุต่าง       ๆ จะเป็นเครื่องมือของผู้นิยมลัทธิคอมมิวนิสต์ โดยไม่รู้ตัว</p>
            <p>มหาวิทยาลัยเกษตรศาสตร์ จึงได้ตั้งคณะกรรมการขึ้นมาชุดหนึ่ง       เรียกว่า คณะกรรมการบริหารสถานีวิทยุ ม.ก. เมื่อปี พ.ศ.2505 หลังจากที่ได้กระทำพิธีเปิดสถานีวิทยุ       ม.ก. ไม่นาน กรรมการชุดดังกล่าวประกอบด้วย</p>
          
              <ol>
                <li>ศ.ดร.ประเสริฐ ณ นคร เลขาธิการมหาวิทยาลัยเกษตรศาสตร์           ประธานคณะกรรมการ</li>
                <li>ศ.ดร.พนม สมิตานนท์ หัวหน้าสำนักส่งเสริมและเผยแพร่           เป็นกรรมการและเลขานุการ</li>
                <li>เลขานุการคณะต่าง ๆ 7 คณะเป็นกรรมการ</li>
                <li>รศ.พร สุวรรณวาจกกสิกิจ หัวหน้าสถานีวิทยุ ม.ก.           เป็นผู้เข้าร่วมประชุม</li>
              </ol>
            <p> คณะกรรมการชุดนี้ได้ปฏิบัติหน้าที่เรื่อยมาจนถึง       พ.ศ.2511 จึงได้มีการแต่งตั้งคณะกรรมการบริหารอีกครั้งหนึ่ง</p>
            <p>&nbsp;</p>
            <p><strong>การรับจ้างโฆษณาสินค้าครั้งแรก</strong></p>
            <p>นับจากวันที่สถานีวิทยุ ม.ก. ได้เริ่มทดลองออกอากาศและได้ทำการกระจายเสียงเรื่อยมา       จนถึงวันเปิดสถานี (10 ส.ค. 2504) และหลังจากวันกระทำพิธีเปิดสถานีแล้ว สถานีวิทยุ       ม.ก. ก็ได้ออกอากาศด้วยรายการเพลง สลับสารคดีการเกษตรเรื่อยมา โดยมิได้ทำการรับจ้างโฆษณาใด       ๆ ทั้งสิ้น</p>
            <p>อันนี้เนื่องมาจากว่าสถานีวิทยุ ม.ก. เป็นสถานีที่กำลังเครื่องส่งต่ำ       รัศมีการรับฟังไปได้ไม่ไกล คนรับฟังน้อย สู้สถานีวิทยุอื่น ๆ ที่มีกำลังเครื่องส่งสูงไม่ได้       ฉะนั้น เมื่อไปหาโฆษณา ทางบริษัทห้างร้านไม่สนใจ เพราะได้ผลไม่คุ้มค่า</p>
            <p>ด้วยเหตุดังกล่าว รายรับของสถานีไม่มี มีแต่รายจ่าย       ค่าจ้างนิสิตฝึกงานก็ได้อาศัยเงิน อ.อ.ป. (เงินที่องค์การอุตสาหกรรมป่าไม้ให้แก่มหาวิทยาลัยเกษตรศาสตร์       ปีละ 3 ล้านบาท) บ้าง เงินสมทบ (cf) บ้าง อาจารย์พรเห็นว่า ถ้าปล่อยไปอย่างนี้เรื่อย       ๆ โอกาสที่จะพัฒนาและปรับสถานีให้ดีขึ้นคงทำได้ยาก</p>
            <p> ด้วยเหตุผลดังกล่าว อาจารย์พรจึงได้นำเรื่องนี้เสนอต่อที่ประชุมกรรมการบริหาร       เมื่อวันที่ 10 ม.ค. 2505 โดยขอปรับปรุงเวลาออกอากาศของสถานีวิทยุ ม.ก. เสียใหม่คือ</p>
          
              <ol>
                <li>ภาคปกติ ออกอากาศทุกวัน</li>
                  <li>ภาคเช้า  ออกอากาศเวลา 06.30-07.30             น.</li>
                    <li>ภาคกลางวัน  ออกอากาศเวลา 12.00-13.00             น.</li>
                   <li> ภาคค่ำ ออกอากาศเวลา 17.00-20.00             น.</li>
                    <li>ภาคพิเศษ ออกอากาศเฉพาะวันศุกร์, เสาร์             และวันอื่น ๆ ที่วันรุ่งขึ้นเป็นวันหยุดราชก</li>
                 <li>พิเศษนี้จะออกอากาศเริ่มตั้งแต่เวลา 24.00-06.00             น.</li>
              </ol>
          
            <p>นอกจากขออนุมัติปรับปรุงเวลาออกอากาศแล้ว อาจารย์พรได้ขออนุมัติต่อที่ประชุมว่า          ในการออกอากาศภาคพิเศษนี้ ใคร่ขออนุมัติต่อที่ประชุม ขอทำการโฆษณาสินค้า             ทางสถานีวิทยุ ม.ก. เพื่อหารายได้มาจุนเจือค่าใช้จ่ายของสถานี          เช่น             ค่าแผ่นเสียง ค่าเข็มเล่นแผ่นเสียง ค่าอาหลั่ยต่าง ๆ ค่าเครื่องดื่มรับรองแขกที่มาเยี่ยมสถานี</p>
            <p>การโฆษณาจะทำการโฆษณาแบบ spot คิดค่าโฆษณา             spot ละ 20 บาทต่อครั้ง คาดว่าจะมีรายได้เดือนละ 800 บาท</p>
            <p>ที่ประชุมได้ลงมติให้ปฏิบัติเป็นการทดลองดูก่อน             ว่าจะมีรายได้คุ้มค่าในการกระจายเสียงภาคพิเศษหรือไม่</p>
    <p>เหตุที่รับจ้างโฆษณา เฉพาะในช่วงเวลาภาคพิเศษ             ซึ่งออกอากาศตั้งแต่ 24.00-06.00 น. นั้น ด้วยในช่วงเวลาดังกล่าว สถานีวิทยุอื่น             ๆ ส่วนใหญ่จะปิดสถานี การหาโฆษณาในช่วงเวลาดังกล่าวหาได้ง่ายขึ้น เนื่องจากคู่แข่งน้อย             เพราะสถานีวิทยุ ม.ก.เป็นสถานีเล็ก ฉะนั้นต้องออกหากินในขณะที่คนอื่นหลับ             จึงจะพอมีกินบ้าง</p>
            <p>จากจุดเริ่มต้นที่คณะกรรมการบริหารสถานี  วิทยุ             ม.ก. ได้อนุมัติให้ทดลองรับจ้างโฆษณาหารายได้ในครั้งนั้น   ทำให้สถานีวิทยุ             ม.ก. ได้เจริญก้าวหน้า หารายได้เลี้ยงตัวเองเรื่อยมา   และยังมีเงินเหลือได้นำมาจุนเจือสนับสนุนกิจการของมหาวิทยาลัยเรื่อยมาจน  ตราบเท่าทุกวันนี้</p>
            <p>&nbsp;</p>
            <p><strong>ขยายเครื่องส่งเป็น 1 กิโลวัตต์</strong></p>
            <p>ตั้งแต่ได้เริ่มออกอากาศในปี พ.ศ.2504 สถานีวิทยุ             ม.ก. ได้ทำการออกอากาศด้วยเครื่องส่ง 250 วัตต์ เรื่อยมา ต่อมาในเดือน             มกราคม 2505 อาจารย์พร ในฐานะหัวหน้าสถานีวิทยุ ม.ก. ได้ทำโครงการขอขยายกำลังเครื่องส่งให้สูงขึ้น             และได้นำเสนอต่อที่ประชุม กรรมการบริหารสถานีวิทยุ ม.ก. ครั้งที่ 1/2505             โดยให้เหตุผลที่ว่า สถานีวิทยุต่าง ๆ ในเขตพระนคร ได้ส่งกระจายเสียงโดย             band width ออกมากวน ทำให้การรับฟังสถานีวิทยุ ม.ก. ในเขตพระนคร ธนบุรี             บางจุด ไม่สามารถรับฟังได้ จึงขอขยายกำลังเครื่องส่ง</p>
            <p>ในการขยายกำลังเครื่องส่งนี้ ในช่วงแรกสมควรที่จะขยายกำลังเครื่องส่งเป็น             1 กิโลวัตต์ ก่อน โดยจะซื้อเครื่องที่สร้างขึ้นในประเทศไทย เพราะราคาไม่แพงมากนัก             และจะขอใช้เงินทุนสมทบ (cf) ประมาณ 80,000 บาท ที่ประชุมพิจารณาแล้วรับหลักการ</p>
            <p>ต่อจากนั้นอาจารย์พรได้ติดต่อกับร้านวิชัยพานิช             ใกล้ ๆ กับโรงพยาบาลหัวเฉียว ให้ช่วยสร้างเครื่องส่งขนาด 1 กิโลวัตต์ ให้             1 เครื่อง โดยมีสัญญาว่าจะผ่อนชำระเป็นรายเดือน จนกว่าจะหมด</p>
    <p>เครื่องส่งขนาด 1 กิโลวัตต์ ได้สร้างเสร็จและนำมาทำการทดลองออกอากาศ             ประมาณกลางปี พ.ศ.2506 ผลปรากฏว่ารัศมีการกระจายเสียงไปได้ไกลพอสมควร             ครอบคลุมจังหวัดในภาคกลางได้หลายจังหวัด </p>
            <p>&nbsp;</p>
            <p><strong>ปัญหารายได้ไม่พอจ่าย</strong></p>
            <p>การขยายกำลังเครื่องส่งเป็น 1 กิโลวัตต์ ก็ด้วยการคาดหวังที่จะหารายได้จากการรับจ้างโฆษณา          มาเป็นค่าใช้จ่ายในการดำเนินกิจการของสถานี แต่เมื่อดำเนินกิจการเข้าจริง             ทุกสิ่งทุกอย่างไม่ได้เป็นไปอย่างคาดหวัง เงินรายได้ไม่ได้เพิ่มมากขึ้นเท่าที่ควร             แต่รายจ่ายเพิ่มมากขึ้น เพราะในช่วงเวลาดังกล่าว ได้มีการจ้างเจ้าหน้าที่ประจำแทนการจ้าง             นิสิต หลายคน เงินเดือนเจ้าหน้าที่ประจำต้องจ้างตามอัตราเงินเดือนข้าราชการ             ทำให้ค่าใช้จ่ายสูงขึ้น นอกจากนี้ยังต้องผ่อนส่งค่าเครื่องส่งอีกต่างหาก</p>
            <p> ฐานะการเงินของสถานีวิทยุ ม.ก.ในช่วงดังกล่าวอยู่ในนสภาพที่ย่ำแย่ ทราบว่าบางครั้งถ้าเงินขาดมือ             อาจารย์พร ต้องไปเอาเงินจากคุณแม่ มาแก้ปัญหาเฉพาะหน้า และสถานีวิทยุ ม.ก.             ในช่วงนั้นอยู่ในสภาวะวิกฤติ การผ่อนชำระค่าเครื่องส่งไม่ได้เป็นตามสัญญา             เพราะรายได้ไม่พอรายจ่าย</p>
    <p>สภาวะวิกฤติของสถานีวิทยุ ม.ก. ในช่วงนั้นสร้างความหนักใจให้กับอาจารย์พรเป็นอย่างมาก             หนี้สินยังชำระไม่หมด เงินค่าจ้างเจ้าหน้าที่ และนิสิตเริ่มจะมีบ้างไม่มีบ้าง             นิสิตคนใดที่จบการศึกษาไปแล้ว จะไม่จ้างนิสิตใหม่เข้ามาทำงานแทน เพื่อประหยัดค่าใช้จ่าย</p>
            <p>&nbsp;</p>
            <p><strong>ถ่ายทอดนอกสถานที่ครั้งแรก</strong></p>
            <p>ในเดือนธันวาคม 2506 ชาวไร่ที่อำเภอปากช่อง             ซึ่งมีนิสิตเก่า ม.ก. หลายคนไปทำไร่อยู่ที่นั่นจะจัดให้มีงานวันชาวไร่             ครั้งที่ 31/ ขึ้นที่อำเภอปากช่อง บริเวณฝั่งตรงข้ามกับทางเข้าสถานีวิจัยปากช่องของ             ม.ก. ปัจจุบัน</p>
            <p>ในการจัดงานครั้งนั้น คณะกรรมการจัดงานได้ขอให้อาจารย์พร             ไปทำการถ่ายทอดเสียงในงานออกอากาศทางสถานีวิทยุ ม.ก. อาจารย์พรเห็นว่าเครื่องส่งขนาด             250 วัตต์ ยังใช้การได้ดี จึงรับปากจะไปทำการถ่ายทอดออกอากาศให้ ทำให้คณะกรรมการจัดงานรู้สึกตัวพองไปตาม             ๆ กัน เพราะในยุคนั้นถ้างานใดมีการถ่ายทอดวิทยุออกอากาศ นับว่าเป็นงานใหญ่งานหนึ่ง </p>
            <p>อาจารย์พร ได้ยกขบวนเจ้าหน้าที่วิทยุและเจ้าหน้าที่สำนักส่งเสริมฯ             ไปช่วยงานกันครบทีมเพราะเป็นครั้งแรกของสถานีวิทยุ ม.ก. ที่ออกทำการถ่ายทอดนอกสถานที่</p>
            <p>ข้าพเจ้าจำได้ว่าในการ่ถายทอดครั้งนั้น อาจารย์พร             เป็นฝ่ายอำนวยการถ่ายทอด อาจารย์เจือเป็นฝ่ายเสนาธิการ ข้าพเจ้า อาจารย์ธัชชัย             แสงสิงแก้ว เป็นฝ่ายรายการ ส่วนฝ่ายช่างเป็นนิสิตฝึกหัดงาน มีคุณวิษณุ             บุษปะเวศน์ คุณชาตรี พิทักษ์ไพรวัน คุณมงคล ชูเชาว์ ฯลฯ</p>
            <p>กองอำนวยการตั้งอยู่กลางงาน โดยเอาผ้าร่มมาทำเป็นกระโจม             แบบกระโจมอินเดียนแดง เครื่องส่งและเสาอากาศอยู่เชิงเขา (บริเวณงานติดภูเขา)             ห้องส่งกระจายเสียงใช้รถแพคการ์ด (pack-card) เป็นรถเก๋งรุ่นเก่า (เก่าเก็บ)             คันใหญ่ของอาจารย์หลวงอิงคศรีกสิการ อธิการบดี ซึ่งได้ยกให้สำนักส่งเสริมฯ             และอยู่ในสภาพที่ใช้การได้ดี (ถ้ารถคันนั้นยังอยู่ในปัจจุบันคงชนะการประกวดรถเก่าไปหลายครั้ง)             การส่งกระจายเสียงได้ใช้วิธีเคลื่อนย้ายห้องส่ง (รถยนต์) ไปตามจุดต่าง             ๆ ทั่วบริเวณงาน โดยใช้เครื่อง เอฟ.เอ็ม. เล็ก ๆ ยิงไปที่เครื่องส่ง เอ.เอ็ม.             250 วัตต์ ที่อยู่เชิงเขา</p>
            <p>การถ่ายทอดครั้งนั้นทำให้ชาวปากช่องตื่นเต้นไปตาม             ๆ กัน ที่งานเล็ก ๆ ระดับอำเภอมีการถ่ายทอดออกอากาศ คลื่นที่ออกอากาศคือ             1310 กิโลเฮิตซ์</p>
            <p>(งานวันชาวไร่ ครั้งที่ 1 (พ.ศ. 2504)             และครั้งที่ 2 (พ.ศ.2505) จัดให้มีขึ้นที่ไร่ของ จอมพลสฤษโ ธนะรัตน์ &ldquo;ธนะฟาร์ม&rdquo;             สำนักส่งเสริมฯ    ได้รับมอบหมายจาก    มหาวิทยาลัยให้เป็นผู้ประสานงานกับกรมกองต่าง             ๆ ในกระทรวงเกษตร    ให้ไปร่วมจัดงาน โดยมีอาจารย์พร             เป็นผู้ประสานงาน)</p>
            <p> การถ่ายทอดออกอากาศในช่วงกลางคืนเป็นช่วงที่ทรมานที่สุด             เพราะอากาศที่ปากช่องในเดือนธันวาคมปีนั้นหนาวมาก คิดว่าคงอยู่ราว ๆ 8-10             องศาเซลเซียส รถแพคการ์ด ที่เป็นห้องส่งกระจายเสียงไม่มีเครื่องปรับอากาศ             ถ้าปิดกระจกรถหมดทุกด้านพอทนหนาวได้ แต่หายใจไม่ออก อึดอัด ในที่สุดต้องยอมทนหนาว             โดยยอมเปิดกระจกบางช่อง ยอมให้ความหนาวเข้าไปในรถ เวลาประกาศแต่ละครั้งความหนาวทำให้คาง             โฆษกสั่นเป็นจังหวะ เสียงฟันกระทบกัน ดังออกอากาศไปพร้อมกับเสียงที่ประกาศ             ฟังแล้วได้บรรยากาศ</p>
    <p>อาจารย์พรได้รับเชิญไปงานเลี้ยงที่ธนะฟาร์ม             พร้อมกับกรรมการจัดงานอื่น ๆ ในคืนก่อนวันสุดท้ายของงานและกลับมาเล่าให้พวกเราฟังว่า             ในงานวันนั้นมีใคร่ไม่ทราบร้องเพลงเย้ยฟ้าท้าดินให้จอมพลสฤษดิ์ฟัง ปรากฏว่าจอมพลสฤษดิ์ชอบมาก             ขอให้ร้องอีก ตั้งแต่นั้นมาไม่ว่าออกงานที่ไหน เพลงประจำตัวของอาจารย์พร          คือเพลงเย้นฟ้าท้าดิน </p>
            <p>&nbsp;</p>
            <p><strong>ยืมเงินภาคเอกชนมาลงทุน</strong></p>
            <p>เมื่อปัญหาด้านการเงินประดังเข้ามา ทำให้อาจารย์พรนึกถึงเพื่อนคนหนึ่งที่เคยเรียนที่โรงเรียนกรมประชาสัมพันธ์ด้วยกัน             เมื่อปี พ.ศ.2505 คือ น.อ.จิรพล ธูปทอง ร.น. (ต่อมาได้เลื่อนยศเป็นนาวาเอก             และได้ลาออกจากราชการมาประกอบธุรกิจส่วนตัว) หัวหน้าสถานีวิทยุทหารเรือ             (ส.ทร.) ซึ่งประสบความสำเร็จเป็นอย่างดี ในการบริหารงานของสถานีวิทยุ ส.ทร.</p>
            <p> ประมาณกลางปี พ.ศ.2506 อาจารย์พร ได้ปรึกษาหารือกับ             น.อ.จิรพล เกี่ยวกับปัญหาของสถานีวิทยุ ม.ก. ว่าจะแก้ไขอย่างไรดี น.อ.จิรพลได้เสนอแนะว่า             ควรจะขยายกำลังเครื่องส่งเป็น 10 กิโลวัตต์ เหมือนกับสถานีวิทยุอื่น ๆ             ซึ่งในขณะนั้นออกอากาศด้วยเครื่องส่ง 10 กิโลวัตต์ กันเป็นส่วนใหญ่</p>
            <p>อาจารย์พร ได้บอกว่า ถ้าจะขยายเครื่องส่งเป็น             10 กิโลวัตต์ ต้องใช้เงินมาก มหาวิทยาลัยไม่มีงบประมาณมากพอที่จะนำมาลงทุน             น.อ.จิรพล ได้เสนอว่า เรื่องเงินลงทุนนั้นจะช่วยหามาให้ โดยจะไปยืมจากบริษัทห้างร้านต่าง             ๆ มาก่อน และเมื่อสถานีวิทยุ ม.ก. ทำการออกอากาศแล้ว ทางสถานีวิทยุ ม.ก.             จะทำการโฆษณาสินค้าของบริษัทนั้น ๆ เป็นการชดใช้หนี้ ซึ่งเท่ากับว่าเป็นการขายเวลาโฆษณาล่วงหน้า             และสถานีวิทยุที่มีกำลังเครื่องส่ง 10 กิโลวัตต์ การหาโฆษณาหาได้ง่าย</p>
    <p>อาจารย์พรได้นำเรื่องดังกล่าวไปหารือกับ             ศ.ดร.พนม สมิตานนท์ ในฐานะผู้บังคับบัญชา และหารือ ศ.ดร.ประเสริฐ ณ นคร             ในฐานะเลขาธิการ มหาวิทยาลัยเกษตรศาสตร์ อาจารย์ผู้ใหญ่ทั้งสองท่านเห็นว่าเป็นการยืมเงินภาคเอกชนมาลงทุน             ไม่ผิดระเบียบอันใด</p>
            <p>&nbsp;</p>
            <p><strong>เปลี่ยนเครื่องส่งเป็น 10 กิโลวัตต์</strong></p>
            <p>เมื่อได้รับความเห็นชอบจากผู้บริหาร อาจารย์พร             จึงได้แจ้งให้ น.อ.จิตพล ทราบ และเริ่มดำเนินการตามแผนที่กำหนดไว้ น.อ.จิรพล             ทำการติดต่อกับบริษัทห้างร้านต่าง ๆ เพื่อขอยืมเงินมาก่อนส่วนหนึ่ง และไปกู้เงินจากเอกชนมาอีกส่วนหนึ่ง             (ดอกเบี้ยตลาดมืด)</p>
            <p>งานขั้นแรก คือลงมือสร้างเครื่องส่งขนาด             10 กิโลวัตต์ โดยให้เรือตรีสวัสดิ์ สีลมัฐ ซึ่งมีความชำนาญในการสร้างเครื่องส่งวิทยุกระจายเสียง             เป็นผู้สร้าง โดยการซื้ออุปกรณ์ชิ้นส่วนจากต่างประเทศบ้าง และที่ผลิตในเมืองไทยบ้าง             เครื่องส่งขนาด 10 กิโลวัตต์ ของสถานีวิทยุ ม.ก.บางเขน ได้ส่งกระจายเสียงออกอากาศเมื่อเดือนมิถุนายน             พ.ศ.2507 ด้วยความถี่ 662 กิโลเฮิตซ์ ส่วนความถี่ 1310 กิโลเฮิตซ์ไม่ได้ใช้</p>
    <p>นับเป็นความก้าวหน้าอีกก้าวหนึ่งของสถานีวิทยุ             ม.ก. ที่เริ่มต้นจากเครื่องส่งขนาดเล็ก ๆ มีกำลังส่ง 250 วัตต์ และหยิบยืมเขามา             ได้ก้าวมาสู่เครื่องส่งที่มีกำลังออกอากาศเป็น 10 กิโลวัตต์ โดยที่มหาวิทยาลัยไม่ต้องลงทุนแม้แต่บาทเดียว             นับเป็นความสำเร็จที่น่าพอใจเป็นอย่างยิ่ง</p>
            <p>&nbsp;</p>
            <p><strong>นิสิต-อาจารย์ ไม่พอใจวิทยุ ม.ก.</strong></p>
            <p>เมื่อสถานีวิทยุ ม.ก. ได้ปรับปรุงเครื่องส่งเป็น             10 กิโลวัตต์ การโฆษณาสินค้าเต็มรายการทุกวัน นอกจากจะโฆษณาใช้หนี้บริษัทห้างร้านที่เอาเงินเขามาก่อนแล้ว             ยังต้องโฆษณาหารายได้เพื่อนำมาใช้ในกิจการสถานีอีกด้วย ทำให้สถานะการเงินของสถานีวิทยุ             ม.ก. ดีขึ้นกว่าเดิม</p>
            <p>บริษัทห้างร้านที่ไปเอาเงินเขามาก่อน ส่วนใหญ่เป็นบริษัทขายยารักษาโรค             (สมัยนั้นยังไม่ห้ามโฆษณายาทางสถานีวิทยุ และโทรทัศน์) บริษัทขายเครื่องสำอาง             หรือขายผงซักฟอก บุคคลในเป้าหมายของสินค้าพวกนี้คือชาวบ้านและเกษตรกร</p>
            <p>ฉะนั้น ถ้าเป็นรายการเพลงสลับการโฆษณาสินค้าประเภทนี้             ต้องเป็นเพลงที่คนกลุ่มนี้ชอบฟัง คือ เพลงลูกทุ่ง ในสมัยนั้นเขาไม่เรียกว่าเพลงลูกทุ่ง           เขาเรียกว่าเพลงตลาด เพราะเป็นเพลงที่พวกแม่ค้าขายผักขายปลาตามตลาดชอบฟังกัน             เขาจึงเรียกชื่อเพลงว่าเพลงตลาด ฉะนั้นถ้าใครฟังเพลงประเภทนี้ถือว่าเป็นพวกมีรสนิยมต่ำ</p>
            <p>การที่สถานีวิทยุ ม.ก. ซึ่งเป็นสถานีของมหาวิทยาลัยเกษตรศาสตร์             และผู้เป็นเจ้าของสถานีคือคนชนชั้นปัญญาชน เมื่อเอาเพลงตลาดมาเปิดทำให้ทั้งอาจารย์และนิสิต             รู้สึกไม่พอใจมากพอสมควรคล้าย ๆ กับว่าสถานีวิทยุ ม.ก. ทำลายศักดิ์ศรีของมหาวิทยาลัยเกษตรศาสตร์             เพราะเอาเพลงตลาดมาเปิดออกอากาศ</p>
            <p> อาจารย์พรได้พยายามชี้แจงเท่าที่จะชี้แจงได้ว่ามหาวิทยาลัยเกษตรศาสตร์ตั้งขึ้นเพื่อศึกษาค้นคว้าวิจัยทางการเกษตร             แล้วนำผลการค้นคว้านั้นไปเผยแพร่สู่เกษตรกร          มหาวิทยาลัยเกษตรศาสตร์ตั้งสถานีวิทยุ             ม.ก. ขึ้นด้วยวัตถุประสงค์ที่จะเผยแพร่ความรู้ไปสู่ชุมชนบุคคลเป้าหมายคือ             เกษตรกร ฉะนั้นถ้าจะให้เกษตรกรฟังรายการของสถานีวิทยุ ม.ก. ต้องเปิดเพลงตลาด             คือ เพลงที่เขาชอบ แล้วแทรกวิชาการเข้าไป</p>
            <p>ถ้าเปิดเพลงลูกกรุง หรือเพลงฝรั่งที่อาจารย์และนิสิตชอบ             พูดได้ว่าไม่มีเกษตรกรคนใดฟังวิทยุ ม.ก.แน่ ๆ</p>
    <p> แม้อาจารย์พรจะมีเหตุผลชี้แจงอย่างไรกลุ่มนิสิต             อาจารย์บางส่วนก็ยังไม่เข้าใจ ในที่สุดอาจารย์และนิสิตไม่มีใครฟังสถานีวิทยุ             ม.ก. แต่ไม่เป็นไร เพราะบุคคลในเป้าหมาย คือ เกษตรกรส่วนใหญ่ชอบฟังสถานีวิทยุ             ม.ก. เพราะเป็นสถานีเดียวที่มีรายการเกี่ยวกับเกษตรมากที่สุดในประเทศไทย</p>
            <p>&nbsp;</p>
            <p><strong>รัฐวิสาหกิจแห่งแรกของ       ม.เกษตร</strong></p>
            <p>เมื่อสถานีวิทยุ ม.ก.บางเขน ได้ออกอากาศด้วยกำลังส่ง             10 กิโลวัตต์ และดำเนินการเป็นไปในรูปธุรกิจ คือหารายได้เลี้ยงตัวเอง ไม่ต้องอาศัยเงินงบประมาณและทางรัฐบาลได้มีคำสั่ง             ให้สถานีวิทยุทุกสถานีที่ดำเนินกิจการแบบเลี้ยงตัวเองนี้ ไปทำการจดทะเบียนการค้าที่กรมสรรพากรหรือสรรพากรอำเภอ             เพื่อจะได้เสียภาษีให้ถูกต้อง</p>
            <p>สถานีวิทยุ ม.ก. ได้ไปจดทะเบียนที่อำเภอบางเขน             จังหวัดพระนคร ได้ทะเบียนเลขที่ 10380732 ออกให้เมื่อวันที่ 5 มิถุนายน             2507 ในใบทะเบียนการค้าระบุว่า ชื่อผู้ประกอบการค้าคือ มหาวิทยาลัยเกษตรศาสตร์</p>
    <p>นับเป็นครั้งแรกที่ ม.ก. ได้ประกอบธุรกิจการค้าอย่างเป็นทางการ             ถ้าจะพูดว่าสถานีวิทยุ ม.ก. เป็นรัฐวิสาหกิจแห่งแรกของมหาวิทยาลัยเกษตรศาสตร์             เห็นจะไม่ผิด</p>
            <p>&nbsp;</p>
            <p><strong>วารสารวิทยุ       ม.ก.</strong></p>
            <p>อาจารย์พรได้ปรารภว่า บทความหรือสารคดีที่นำมาออกอากาศล้วนแต่เป็นเรื่องที่ดี             มีประโยชน์ เมื่อออกอากาศไปแล้ว คนฟัง ๆ แล้วก็เลือนหายไป             ไม่มีอะไรเหลือเป็นหลักฐานควรจะได้จัดพิมพ์เผยแพร่ไปสู่ผู้ฟัง และบุคคลอื่น             ๆ ที่สนใจ ในที่สุดได้ตกลงกันว่า ควรจะจัดทำหนังสือขึ้นมาสักเล่มหนึ่งออกเป็นรายเดือน             โดยใช้เงินรายได้ของสถานีวิทยุและเงินที่จะได้จากการลงโฆษณาในหนังสือ</p>
            <p>หนังสือดังกล่าวได้ออกฉบับปฐมฤกษ์เมื่อ วันที่             2 กุมภาพันธ์ 2507 ให้ชื่อว่า สาร-วิทยุ ม.ก.          เป็นหนังสือขนาด เอ.4 พับครึ่ง           อาจารย์ชาคริต จุลกะเสวี เป็นบรรณาธิการ อาจารย์พร สุวรรณวาจกกสิกิจ เป็นผู้จัดการทั่วไป             หนังสือสารวิทยุ ม.ก.ได้ออกติดต่อกัน 4–5 เล่ม แล้วหยุดไป</p>
            <p>ต่อมาในปี พ.ศ. 2520 หนังสือสาร-วิทยุ ม.ก.             ได้ออกมาอีกครั้งหนึ่ง แต่เปลี่ยนชื่อไปจากชื่อเดิมเป็น          วารสารสถานีวิทยุ             ม.ก. ได้ออกฉบับแรกของยุคที่ 2 เมื่อเดือนสิงหาคม 2520 เป็นหนังสือ             ขนาด 8 หน้ายก (เล็ก) โดยมี รศ.ธัชชัย แสงสิงแก้ว เป็นบรรณาธิการ วารสารสถานีวิทยุ             ม.ก. ได้พิมพ์ออกมา 5 ฉบับ และได้หยุดไปเมื่อปี พ.ศ. 2522 </p>
    <p>อาจารย์พรยังไม่ได้ละความพยายามในการทำหนังสือดังกล่าว             ได้มอบหมายให้ ดร.นาถ พันธุมนาวิน อาจารย์ในสำนักส่งเสริมและเผยแพร่รับผิดชอบเกี่ยวกับเรื่องนี้             และ ดร.นาถ ได้ออกหนังสือดังกล่าวมาอีกครั้งหนี่งเมื่อปี พ.ศ. 2529 โดยให้ชื่อใหม่ว่าหนังสือเกษตรก้าวหน้า             เป็นวารสารราย 2 เดือน ขนาด 8 หน้ายก ปกพิมพ์ 4 สี สวยงาม ดร.นาถ เป็นบรรณาธิการ             ติดต่อเรื่อยมาจนถึงเดือน ธันวาคม 2533 ได้ขอพ้นจากบรรณาธิการ เพราะมีงานด้านอื่นมาก             ดร.บุญธรรม จิตต์อนันต์ ผู้อำนวยการสถานีวิทยุ ม.ก. คนปัจจุบัน ได้มอบให้             นายพงษ์ศักดิ์ มณีนพผล ข้าราชการสำนักส่งเสริมและฝึกอบรม เป็นบรรณาธิการคนที่             4 ในเดือนมกราคม 2534</p>
            <p>&nbsp;</p>
            <p><strong>ขออนุมัติตั้งสถานีวิทยุ       ม.ก. เชียงใหม่</strong></p>
            <p>เมื่อการปรับปรุงสถานีวิทยุ ม.ก.บางเขน สำเร็จเรียบร้อย             อาจารย์พร และ น.อ.จิรพล ได้ปรึกษากันว่า ควรจะขยายสถานีวิทยุ ม.ก. ออกไปตามภาคต่าง             ๆ เพื่อให้การเผยแพร่ความรู้ได้กระจายกว้างไกลออกไปทั่วประเทศ จึงได้ตกลงว่า             จะตั้งสถานีวิทยุถ่ายทอดขึ้นตามภาคต่าง ๆ คือ ภาคเหนือ ภาคตะวันออกเฉียงเหนือ             และภาคใต้</p>
    <p>อาจารย์พร ได้นำเรื่องไปหารือท่านอาจารย์อินทรี             อธิการบดี และดร.ประเสริฐ ประธานกรรมการบริหารสถานีวิทยุ ม.ก. อาจารย์ทั้งสองท่านให้ความเห็นชอบ             ต่อจากนั้นมหาวิทยาลัยเกษตรศาสตร์ โดยอธิการบดี ได้ทำหนังสือเสนอต่อ ฯพณฯ             นายกรัฐมนตรี (จอมพลถนอม กิตติขจร) เพื่อขอจัดตั้งสถานีวิทยุ ม.ก. ขึ้นตามภาคต่าง             ๆ โดยขอจัดตั้งขึ้นที่จังหวัดเชียงใหม่ก่อน ปรากฏว่าได้รับอนุมัติจาก ฯพณฯ             นายกรัฐมนตรี ให้จัดตั้งได้ เมื่อวันที่ 3 กรกฎาคม 2507 ตามบันทึกของสำนักงานปลัดสำนักนายกรัฐมนตรี             (พลเอกเนตร เขมะโยธิน) ลงวันที่ 2 กรกฎาคม 2507</p>
            <p>&nbsp;</p>
            <p><strong>ม.ก.เชียงใหม่ลงมือก่อสร้าง</strong></p>
            <p>หลังจากที่ได้รับอนุมัติจากนายกรัฐมนตรีแล้ว             การก่อสร้างสถานีวิทยุ ม.ก.เชียงใหม่ จึงได้เริ่มขึ้น โดยทางมหาวิทยาลัย             ได้ทำหนังสือถึงอธิบดีกรมกสิกรรม (ม.จ.จักรพันธ์เพ็ญศิริ จักรพันธุ์) ขอใช้ที่ดินของสถานีทดลองกสิกรรมแม่โจ้             เพื่อเป็นที่ก่อสร้างที่ทำการสถานีพร้อมห้องส่งกระจายเสียงและติดตั้งเสาอากาศของสถานีวิทยุ             ม.ก. เชียงใหม่ อธิบดีกรมกสิกรรมได้อนุญาตให้ใช้ที่ดินของสถานีทดลองกสิกรรมได้</p>
            <p> การก่อสร้างอาคาร การติดตั้งเสาอากาศและติดตั้งเครื่องส่ง             ได้เริ่มตั้งแต่เดือนกรกฎาคม 2507 ได้แล้วเสร็จและทำการทดลองออกอากาศได้ประมาณเดือนพฤศจิกายน             2507</p>
            <p>อาคารที่ทำการสถานีเป็นอาคารเรืองไม้ชั้นเดียว             ยกพื้นสูง มีห้องเครื่องส่ง ห้องส่งกระจายเสียง ห้องประกาศ ห้องทำงาน และห้องรับแขก             เสาอากาศของสถานีวิทยุ ม.ก.เชียงใหม่ มีความสูง 100 เมตร</p>
    <p>สำหรับความถี่ที่ใช้ออกอากาศคือ ความถี่ 662             กิโลเฮิตซ์ ซึ่งเป็นความถี่เดียวกับความถี่ของสถานีวิทยุ ม.ก.บางเขน เหตุที่ไม่ใช้ความถี่             1310 กิโลเฮิตซ์ เพราะคลื่นความถี่ต่ำ การกระจายเสียงได้ดีกว่าคลื่นความถี่สูงและเพื่อไม่ให้เสียงของทั้งสองสถานีรบกวนกัน             เวลาอากาศได้ปรับความถี่ให้แตกต่างกันเล็กน้อย</p>
            <p>&nbsp;</p>
            <p><strong>พิธีเปิด       ม.ก.เชียงใหม่</strong></p>
            <p>หลังจากที่สถานีวิทยุ ม.ก. เชียงใหม่ ทำการทดลองออกอากาศอยู่             2 เดือนเศษ ปรากฏว่ามีจดหมายจากจังหวัดต่าง ๆ ในภาคเหนือเข้ามายังสถานีค่อนข้างมาก             และมีจดหมายจากศิษย์เก่า ม.ก.เป็นจำนวนไม่น้อยที่ส่งเข้ามาเพื่อแสดงความยินดีและพร้อมกับข้อเสนอแนะ             และมีศิษย์เก่าหลายท่านที่เขียนจดหมายมาแสดงความรู้สึกภูมิใจ ที่มหาวิทยาลัยเกษตรศาสตร์             มีสถานีวิทยุกระจายเสียงออกมาอยู่ต่างจังหวัด</p>
            <p>อาจารย์พรได้กำหนดเอาวันที่ 22 มกราคม 2508             เป็นวันเปิดสถานีอย่างเป็นทางการ ได้เชิญแขกผู้ใหญ่จากมหาวิทยาลัยเกษตรศาสตร์             ไปร่วมหลายท่าน เช่น อธิการบดี กรรมการบริหารสถานีวิทยุ ม.ก. ข้าราชการชั้นผู้ใหญ่ของจังหวัดเชียงใหม่             ศิษย์เก่า ม.ก. ในภาคเหนือ รวมทั้งข้าราชการในสำนักส่งเสริมไปร่วมงานอย่างคับคั่ง</p>
            <p>ตอนเช้ามีพิธีทำบุญเลี้ยงพระ เสร็จแล้ว ศ.ดร.พนม             สมิตานนท์ ในฐานะกรรมการและเลขานุการกล่าวรายงานต่อท่านอธิการบดี เสร็จแล้วอธิการบดีกล่าวตอบ             แล้วตัดริบบิ้นเปิดสถานีวิทยุ ม.ก.เชียงใหม่ ณ บริเวณประตูเข้าห้องเครื่องส่งกระจายเสียง             เป็นเสร็จพิธีในตอนเช้า</p>
            <p> ตอนเย็นเป็นงานเลี้ยงสังสรร มีแขกมาร่วมงานอย่างคับคั่ง             ข้าราชการชั้นผู้ใหญ่ของจังหวัดเชียงใหม่คณะครูอาจารย์วิทยาลัยเกษตรกรรมแม่โจ้             ศิษย์เก่าที่ทำงานอยู่ที่ไร่ยาสูบและที่อื่น ๆ ในจังหวัดเชียงใหม่ และจังหวัดใกล้เคียงได้มาชุมนุมกันเป็นจำนวนมาก             เท่ากับเป็นการชุมนุมนิสิตเก่า ม.ก. ภาคเหนือไปในตัว มีแขกมาร่วมงานประมาณ             500 คน</p>
    <p>พี่เคลือวัลย์ ภรรยาอาจารย์สุวัฒน์ จากแม่โจ้ได้นำการฟ้อน             การแสดงต่าง ๆ ของภาคเหนือมาโชว์หลายชุด และได้เชิญนางงามต่าง ๆ มาร่วมงานคับคั่ง             มีลีลาศ รำวง เป็นงานที่สนุกมาก หมดค่าเลี้ยงรับรองไปพอสมควร แต่ทางสาถนีวิทยุ             ม.ก. ไม่จ่าย เพราะบริษัทสปอนเซอร์ต่าง ๆ ได้ช่วยกันออก</p>
            <p>&nbsp;</p>
            <p><strong>ให้อาจารย์ไปอยู่เวรที่       ม.ก.เชียงใหม่</strong></p>
            <p>หลังจากที่ที่สถานีวิทยุ ม.ก.เชียงใหม่ได้กระทำพิธีเปิด             ได้ไม่นาน อาจารย์พร ได้ส่งนายมงคล ชูเชาว์ ซึ่งเคยเป็นนิสิตฝึกงานของสถานีวิทยุ             ม.ก. ซึ่งจบปริญญาตรี (กส.บ.) แล้ว ให้ขึ้นไปทำหน้าที่ รองหัวหน้าสถานีวิทยุ             ม.ก. (หัวหน้าสถานีวิทยุ ม.ก. คือ อาจารย์พร) แต่เนื่องด้วยนายมงคล ยังไม่ได้บรรจุเป็นข้าราชการ             ยังกินเงินเดือนลูกจ้างสถานีวิทยุ ม.ก. และเจ้าหน้าที่อื่น ๆ ของ สถานีวิทยุ             ม.ก. เชียงใหม่ล้วนเป็นลูกจ้างทั้งสิ้น</p>
            <p> อาจารย์พรเห็นว่า          เป็นการไม่ถูกต้องที่ปล่อยให้สถานีวิทยุของทางราชการ          ทำการออกอากาศโดยไม่มีข้าราชการควบคุมดูแล             และในช่วงนั้นพวกคอมมิวนิสต์กำลังเผยแพร่ลัทธิอย่างแข็งขัน โดยพยายามแทรกซึมเข้าไปตามสื่อต่าง             ๆ และรัฐบาลก็ได้ให้สถานีวิทยุทุกสถานีประกาศคำขวัญต่อต้านคอมมิวนิสต์วันละ             10 ครั้ง</p>
            <p>อาจารย์พร จึงได้ให้อาจารย์ที่ทางสถานีวิทยุ             ม.ก.ขอตัวมาช่วยงาน ได้ผลัดกันไปอยู่เวรที่สถานีวิทยุ ม.ก. ขอตัวมาช่วยงาน             ได้ผลัดกันไปอยู่เวรที่สถานีวิทยุ ม.ก.เชียงใหม่ คนละ 7 วัน อาจารย์ที่ได้มอบหมายให้ขึ้นไปอยู่เวร             มีอาจารย์วิชา สุขกิจ อาจารย์พึงใจ พึ่งพานิช อาจารย์ธัชชัย แสงสิงแก้ว             และข้าพเจ้า</p>
            <p>อาจารย์พรได้ให้ฝ่ายการเงินจ่ายเบี้ยเลี้ยงแบบเหมาจ่ายคนละ             500 บาท/สัปดาห์ รวมค่ารถไฟไปกลับด้วย (รถไฟชั้น 2 ไปกลับคนละ 150 บาท)             ส่วนที่พักนั้นสถานีวิทยุ ม.ก.เชียงใหม่ได้เช่าห้องไว้ที่โรงแรมพริ้นซ์             1 ห้อง ค่าเช่าเดือนละ 900 บาท</p>
    <p> การไปอยู่เวรที่สถานีวิทยุ ม.ก. ซึ่งตั้งอยู่ที่แม่โจ้ในช่วงแรก             ๆ ค่อนข้างลำบาก การเดินทางจากในเมืองไปที่สถานี ต้องเดินทางโดยรถเมล์             และนาน ๆ จะมีสักคันหนึ่ง อยู่ในเมืองจะไปไหนก็ไม่สะดวกเพราะมีแต่สามล้อรับจ้าง             อาจารย์พรเห็นว่าพวกเราเบี้ยเลี้ยงที่ได้ก็น้อยและต้องเดินทางไปอยู่เวรก็ไกล             จึงได้ให้ น.อ.จิรพล ผู้หารายได้          หาเงินมาก้อนหนึ่งเพื่อซื้อรถสำหรับให้อาจารย์ที่ขึ้นไปอยู่เวร          รถที่ซื้อมาเป็นรถฟอร์ดแองเกลีย             สีตองอ่อน และยังใช้การได้ดีอยู่จนทุกวันนี้</p>
            <p>&nbsp;</p>
            <p><strong>ตั้งวิทยุ       ม.ก.ขอนแก่น</strong></p>
            <p>หลังจากที่ ม.ก.เชียงใหม่ ทำการทดลองออกอากาศในเดือนพฤศจิกายน             2507 อาจารย์พรได้ขอให้มหาวิทยาลัยเกษตรศาสตรื มีหนังสือถึงปลัดสำนักนายกรัฐมนตรี             (พลเอกเนตร เขมะโยธิน) ในฐานะผู้บังคับบัญชาต้นสังกัดเพื่อขออนุมัติจัดตั้งสถานีวิทยุ             ม.ก. ขอนแก่น ปลัดสำนักนายกรัฐมนตรีได้ทำหนังสือถึงประธานกรรมการวิทยุกระจายเสียงแห่งประเทศไทยอีกต่อหนึ่ง             และกรรมการวิทยุกระจายเสียงได้อนุมัติให้มหาวิทยาลัยเกษตรศาสตร์ตั้งสถานีวิทยุ             ม.ก.ขอนแก่นได้ เมื่อวันที่ 12 เมษายน 2509 ตามหนังสือ กห.0307/1347 </p>
            <p>เมื่อได้รับหนังสืออนุมัติให้จัดตั้งได้ อาจารย์พร             และ น.อ.จิรพล จึงได้เดินทางไปยังจังหวัดขอนแก่น เพื่อหาสถานที่ที่จะตั้งสถานีวิทยุ             ม.ก. ในช่วงแรกทางมหาวิทยาลัยขอนแก่น ซึ่งมีศิษย์เก่า ม.ก. เป็นอาจารย์อยู่หลายท่าน             จะให้ตั้งในมหาวิทยาลัยขอนแก่น แต่ น.อ.จิรพล เห็นว่าการไปอาศัยที่ของคนอื่น             อาจจะมีปัญหาภายหลังได้ และเห็นว่า ถ้าสถานีวิทยุ ม.ก. มีที่ดินเป็นของตัวเอง             ในอนาคตภายภาคหน้า หากสถานีวิทยุ ม.ก. เลิกกิจการที่ดินก็ยังเป็นของมหาวิทยาลัยเกษตรศาสตร์             อยู่ตลอดไป</p>
            <p>ด้วยเหตุผลดังกล่าว จึงได้ตัดสินใจซื้อที่ดินที่             ตำบลศรีฐาน อำเภอเมือง จังหวัดขอนแก่น จำนวน 1 ไร่ 3 งาน 95 ตารางวา นับเป็นที่ดินแปลงแรกของสถานีวิทยุ             ม.ก.</p>
            <p>การก่อสร้างได้ดำเนินการไปอย่างรีบเร่ง             และทุกสิ่งทุกอย่างสำเร็จลุล่วงไปด้วยดี สถานีวิทยุ ม.ก.ขอนแก่น ได้ทำการทดลองออกอากาศเมื่อวันที่             1 มกราคม 2509 ออกอากาศด้วยความถี่ 1310 กิโลเฮิตซ์ ด้วยกำลังเครื่องส่ง             10 กิโลวัตต์ ค่าใช้จ่ายในการลงทุนของสถานีวิทยุ ม.ก.ของแก่นสูงกว่าการลงทุนของสถานีวิทยุ             ม.ก.เชียงใหม่ เพราะต้องซื้อที่ดินด้วย</p>
            <p>ในช่วงที่ทำการทดลองออกอากาศ   ก็ได้ทำการโฆษณาสินค้าเพื่อใช้หนี้เงินที่ยืมจากบริษัทห้างร้านและโฆษณา  สินค้าเพื่อหารายได้มาดำเนินกิจการของสถานี             ส่วนพิธีเปิดสถานีนั้น   ตอนแรกก็คิดว่าจะทำเช่นเดียวกับพิธีเปิดสถานีวิทยุ             ม.ก.เชียงใหม่</p>
    <p> แต่ยังไม่ทันจะกำหนดวัน มีคำสั่งจากรัฐบาลได้สั่งห้ามสถานีวิทยุกระจายเสียงทุกสถานีทำการโฆษณาสินค้าทุกชนิด             ตั้งแต่วันที่ 1 ตุลาคม 2509 เป็นต้นไป</p>
            <p>&nbsp;</p>
            <p><strong>รัฐบาลห้ามสถานีวิทยุโฆษณา</strong></p>
            <p>คำสั่งรัฐบาลที่สั่งห้ามสถานีวิทยุทุกสถานีทำการโฆษณาสินค้า             ทำให้ทั้งอาจารย์พร และ น.อ.จิรพล แทบช็อค สถานีวิทยุอื่น ๆ จะเดือดร้อนมากแค่ไหนไม่ทราบได้             แต่สถานีวิทยุ ม.ก. ทั้ง 3 สถานีเดือดร้อนมาก เพราะสถานีวิทยุ ม.ก.ทั้ง             3 สถานีลงทุนไปหลายล้านบาท ซึ่งเงิน 1 ล้านบาทในสมัยนั้นนับว่ามากทีเดียว             เมื่อมีคำสั่งห้ามเช่นนี้ จะเอาเงินที่ไหนไปชำระหนี้ (เงินกู้) และเมื่อถูกสั่งห้ามไม่ให้โฆษณาสินค้า             ก็ไม่ทราบจะไปโฆษณาสินค้าเพื่อชำระหนี้ได้อย่างไร และที่สำคัญที่สุด คือคำสั่งห้ามมิได้บอกว่าจะอนุญาตให้โฆษณาได้เมื่อใด</p>
            <p> นับว่าเป็นภาวะวิกฤติที่รุนแรงที่สุดของการดำเนินการกิจการสถานีวิทยุ ม.ก.             ทั้งอาจารย์พร และ น.อ.จิรพล นอนไม่หลับไปตามกัน</p>
            <p>ในการประชุมกรรมการบริหารสถานีวิทยุ ม.ก.             ครั้งที่ 6/2509 เมื่อ 2 ธันวาคม 2509 โดยมีดร.ประเสริฐ เป็นประธาน ตอนหนึ่งของรายงานการประชุมรายงานไว้ว่า</p>
            <p>ในช่วงตั้งแต่ 1 มกราคม 2509 ถึงปัจจุบัน             (2 ธันวาคม 2509) หลังจากที่รัฐบาลได้สั่งห้ามไม่ให้สถานีวิทยุทำการโฆษณา             อาจารย์พร ได้รายงานว่า สถานีวิทยุ ม.ก. ได้เอาเงินรายได้ของสถานีวิทยุ             (เงินที่เก็บไว้) จ่ายเงินเดือนให้แก่เจ้าหน้าที่สถานีวิทยุ ม.ก. ทั้ง             3 สถานี จำนวน 52 คน เป็นเงิน 62,000 บาท (2 เดือน) และมีเงินสดเหลืออยู่ในมือ             2,000 บาท</p>
            <p>จึงเสนอให้ที่ประชุมกรรมการบริหารวิทยุ             ม.ก. พิจารณาเพื่อขอทราบนโยบายและการปฏิบัติของสถานีวิทยุต่อไป</p>
            <p>หลังจากอภิปรายกันพอสมควรที่ประชุมได้ลง  มติว่า             ให้เสนอขอความช่วยเหลือจากมหาวิทยาลัยเกษตรศาสตร์   โดยขอเงินช่วยเหลือสำหรับที่จะนำไปจ่ายเงินเดือนเจ้าหน้าที่และค่ากระแส  ไฟฟ้า             ในวงเงิน 30,000 บาท เพื่อเป็นค่าใช้จ่ายจนถึง 31 มกราคม 2510   หากยังทำการโฆษณาสินค้าเพื่อหารายได้มาบำรุงสถานีไม่ได้             ก็ควรให้พิจารณาตั้งงบประมาณเพื่อดำเนินการ   เพื่อการกระจายเสียงต่อไป</p>
            <p>ในช่วงที่รัฐบาลสั่งห้ามทำการโฆษณาสินค้า             อาจารย์พร ได้สั่งให้เจ้าหน้าที่สถานีวิทยุ ม.ก.ทั้ง 3 สถานี ทำการอุ่นเครื่องวันละ             3 เวลา คือ 06.00-08.00, 11.00-13.00 น. และ 18.00-20.00 น. ทั้งนี้เพื่อลดค่ากระแสไฟฟ้าและค่าใช้จ่ายอื่น ๆ และได้แจ้งให้เจ้าหน้าที่ว่าทางสถานีไม่มีเงินจะจ้าง             ขอให้ไปหางานทำที่อื่น แต่ละสถานีจะจ้างไว้เพียง 2-3 คน เพื่อทำหน้าที่เปิดเครื่องส่งและดูแลสถานี</p>
    <p>การสั่งห้ามไม่ให้สถานีวิทยุโฆษณาสินค้านี้มีผลเรื่อยมาจนถึงวันที่             25 สิงหาคม 2511 จึงมีคำสั่งให้โฆษณาได้ ภายใต้ระเบียบว่าด้วยวิทยุกระจายเสียงของทางราชการ             พ.ศ.2511 รวมแล้วที่ห้ามโฆษณาเป็นเวลา 1 ปีกับ 10 เดือน</p>
            <p>&nbsp;</p>
            <p><strong>อาจารย์พรถูกตั้ง       ก.ก. สอบสวน</strong></p>
            <p>ในช่วง พ.ศ.2507-2509 สถานีวิทยุ ม.ก.ได้เติบโตอย่างรวดเร็ว             อันนี้จะเห็นได้ว่าเดือน มิถุนายน 2507 สถานีวิทยุ ม.ก.บางเขน เปลี่ยนเครื่องส่งเป็น             10 กิโลวัตต์ เดือนมกราคม 2508 เปิดสถานีวิทยุม.ก.เชียงใหม่ เครื่องส่ง 20 กิโลวัตต์ เดือน มกราคม 2509 เปิดสถานีวิทยุ             ม.ก.ขอนแก่น เครื่องส่ง 10 กิโลวัตต์</p>
            <p>การที่สถานีวิทยุ ม.ก.   ได้ขยายกิจการไปอย่างรวดเร็ว             ใช้เงินลงทุนนับล้านบาท   โดยที่มหาวิทยาลัยเกษตรศาสตร์ไม่ต้องออกเงินลงทุนนั้น             เป็นธรรมดาย่อมมีคนระแวงสงสัยว่าทำได้อย่างไร   เอาเงินจากไหนด้วยเหตุนี้ในปี             2509 ได้มีบัตรสนเท่ห์ฉบับหนึ่งถึงอธิการบดี (ม,ล.ชูชาติ กำภู)   ว่าอาจารย์พรทำการจัดซื้อหลอดเครื่องวิทยุเครื่องส่งกระจายเสียงโดยไม่ได้ทำ  การสอบราคา             ซึ่งผิดระเบียบการจัดซื้อจัดจ้าง   อธิการบดีได้ตั้งกรรมการขึ้นมาชุดหนึ่ง             4 คน มี อาจารย์อาบ นาคะจัด เป็นประธาน</p>
            <p>เมื่อกรรมการได้เรียกอาจารย์พรมาสอบปากคำ  ก็ได้ความว่า             หลอดที่ซื้อนั้นเป็นหลอดสำหรับเครื่องส่งกระจายเสียง   ภาษาช่างเขาเรียกว่าหลอดสุดท้าย             (pa) ซึ่งเป็นหลอดที่มีราคาแพง ราคาในสมัยนั้นหลอดละ 1   หมื่นกว่าบาท เป็นหลอดที่ไม่มีขายในท้องตลาดและต้องสั่งมาจากนอก             อาจารย์พรได้สั่งซื้อ 2 หลอด เพื่อสำรองไว้ตามสถานีวิทยุ ม.ก.   ต่างจังหวัด               และความจริงเงินที่นำไปซื้อหลอดนั้นก็ไม่ใช่เงินของมหาวิทยาลัยเกษตรศาสตร์             แต่เป็นเงินที่ น.อ.จิรพล ไปยืมมาจากบริษัทห้างร้าน   เช่นเดียวกับเงินที่ไปเอามาจากบริษัทห้างร้านเพื่อสร้างเครื่องส่งและ  อุปกรณ์อื่น             ๆ ให้สถานีวิทยุ ม.ก. ทุกสถานี แต่การซื้อหลอดเครื่องส่งวิทยุนี้   ผู้ที่จะซื้อได้คือหน่วยราชการ          และต้องเป็นหน่วยราชการ   ที่ได้รับอนุมัติให้จัดตั้งสถานีวิทยุกระจายเสียง</p>
    <p> มหาวิทยาลัยเกษตรศาสตร์ เป็นหน่วยงานหนึ่งที่มีสิทธิ์จะซื้อหลอดดังกล่าวได้             อาจารย์พรได้รับมอบอำนาจให้เป็นผู้ลงนามในการสั่งซื้อ ในนามของมหาวิทยาลัยเกษตรศาสตร์ได้             ถ้าอาจารย์พรไม่ลงนามบริษัทที่รับจัดซื้อไม่อาจนำเข้ามาได้ ส่วนเงินนั้น             น.อ.จิรพล เป็นคนจ่ายเงิน สรุปแล้วอาจารย์พรไม่ได้ทำผิดระเบียบการจัดซื้อวัสดุแต่อย่างใด             เพราะเงินที่ซื้อไม่ใช่เงินของหน่วยราชการเรื่องก็จบเพียงแค่นั้น</p>
            <p>&nbsp;</p>
            <p><strong>แผนจัดตั้ง       สถานีวิทยุ ม.ก.สงขลา</strong></p>
            <p>ในช่วงที่มหาวิทยาลัยเกษตรศาสตร์ ได้มีหนังสือถึงประธานกรรมการวิทยุกระจายเสียงแห่งประเทศไทย             โดยผ่านไปทางสำนักนายกรัฐมนตรีเพื่อขอตั้งสถานีวิทยุ ม.ก.ขอนแก่นนั้น มหาวิทยาลัยเกษตรศาสตร์ได้มีหนังสืออีกฉบับหนึ่ง             เพื่อขอตั้งสถานีวิทยุ ม.ก.สงขลา ตามหนังสือที่ กห.0307(07)/160 ลงวันที่             30 มิถุนายน 2509 แต่ยังมิได้ลงมือก่อสร้าง รัฐบาลได้มีคำสั่งห้าม มิให้สถานีวิทยุทำการโฆษณาสินค้าเสียก่อน             แผนการก่อสร้างสถานีวิทยุ ม.ก.สงขลาต้องหยุดชะงักไประยะหนึ่ง </p>
            <p>ต่อมา อาจารย์พร และ น.อ.จิรพล ได้ปรึกษากันว่า             คำสั่งห้ามโฆษณาสินค้าของรัฐบาลคงจะไม่ห้ามตลอดไป          เพราะสถานีวิทยุเกือบทุกสถานี          ยกเว้น             กรมประชาสัมพันธ์ดำเนินการอยู่ได้ด้วยเงินรายได้จากการโฆษณาสินค้า เป็นหลัก             ทั้งอาจารย์พร และ น.อ.จิรพล มีความเชื่อว่าอีกไม่นานรัฐบาลคงอนุญาตให้สถานีวิทยุต่าง             ๆ ทำการโฆษณาสินค้าได้</p>
    <p>ด้วยความคาดหวังดังกล่าว อาจารย์พร และ             น.อ.จิรพล จึงได้ไปพบอาจารย์ ดร.ประเสริฐ ณ นคร ที่บ้านพัก เพื่อปรึกษาหารือขอจัดตั้งสถานีวิทยุ             ม.ก. สงขลา ตามโครงการที่ได้วางไว้ ในขั้นแรก อาจารย์ ดร.ประเสริฐ ไม่เห็นด้วย             เพราะเป็นการเสี่ยงเกินไปที่เอาเงินอีกหลายล้านบาทไปลงทุน ทั้ง ๆ หนี้เก่าก็ยังผ่อนชำระได้ไม่เท่าใด          ไม่ควรสร้างหนี้สินเพิ่มขึ้นอีก          ถึงจะไม่ใช่เงินของมหาวิทยาลัยเกษตรศาสตร์ก็ตาม             แต่อาจารย์พร และ น.อ.จิรพล ยืนยันที่จะลองเสี่ยง ในที่สุดอาจารย์ ดร.ประเสริฐ             ก็ยอมให้สร้างสถานีวิทยุ ม.ก.สงขลา</p>
            <p>&nbsp;</p>
            <p><strong>สถานีวิทยุ       ม.ก.สงขลา เริ่มก่อสร้าง</strong></p>
            <p>เมื่อได้รับความเห็นชอบจากอาจารย์ ดร.ประเสริฐ             อาจารย์พร และ น.อ.จิรพล ได้เดินทางไปจังหวัดสงขลา เพื่อหาซื้อที่ดิน เดิมจะหาซื้อที่ดินในเมือง             แต่ราคาแพงและหาที่แปลงใหญ่ไม่ได้ ในที่สุดได้ไปซื้อที่ดินที่ตำบลน้ำกระจาย             อำเภอเมือง จังหวัดสงขลา ซึ่งอยู่ห่างจากตัวจังหวัด 12 กิโลเมตร เนื้อที่             5 ไร่ 3 งาน 39 ตารางวา และต่อมาได้ซื้อเพิ่มเติม อีก 1 งาน 72 ตารางวา</p>
    <p>การก่อสร้างได้ดำเนินไปอย่างรีบเร่งและสถานีวิทยุ             ม.ก.สงขลา ได้สร้างแล้วเสร็จประมาณปลายปี 2511</p>
            <p>&nbsp;</p>
            <p><strong>รัฐบาลให้โฆษณาได้</strong></p>
            <p>หลังจากที่รัฐบาลได้สั่งห้ามไม่ให้สถานีวิทยุทำการโฆษณาสินค้าตั้งแต่วันที่             1 ตุลาคม 2509 จนกระทั่ง 25 สิงหาคม 2511 รัฐบาลจึงได้แจ้งให้สถานีวิทยุทุกสถานีทำการโฆษณาได้             แต่มีเงื่อนไขว่าต้องปฏิบัติตามระเบียบสำนักนายกรัฐมนตรีว่าด้วยวิทยุกระจายเสียง             พ.ศ.2511 ซึ่งบ่งไว้ว่า ให้สถานีวิทยุของส่วนราชการซึ่งดำเนินการอยู่ (หมายถึงทำการออกอากาศอยู่)             ทำหนังสือขออนุญาตจัดตั้งและดำเนินการเสมือนหนึ่งขอตั้งสถานีวิทยุใหม่             ยื่นต่อกรรมการบริหารวิทยุกระจายเสียง (กบว.) ภายใน 60 วันนับจากวันที่             25 สิงหาคม 2511 และเมื่อได้รับอนุมัติจาก กบว.แล้ว จึงจะทำการโฆษณาได้</p>
    <p>มหาวิทยาลัยเกษตรศาสตร์ได้ทำเรื่องขอ  อนุมัติจัดตั้งสถานีวิทยุ             ม.ก. ไปใหม่พร้อมกันทั้ง 4 สถานี ตามหนังสือ ที่ สร.2101/4223   ลงวันที่             27 กันยายน 2511 แต่เอกสารเกี่ยวกับลักษณะพึงประสงค์ทางเทคนิคที่   กบว.กำหนดให้ส่งไปพร้อมกับหนังสือขอจัดตั้งสถานีวิทยุนั้น             มหาวิทยาลัยได้ส่งไปเพียง 3 สถานี คือ สถานีวิทยุ ม.ก.บางเขน   สถานีวิทยุ             ม.ก.เชียงใหม่ และสถานีวิทยุ ม.ก.ขอนแก่น ยกเว้นของสถานีวิทยุ          ม.ก.สงขลา ทางมหาวิทยาลัยเกษตรศาสตร์ไม่ได้ส่งไป   เพราะในช่วงเวลาดังกล่าวสถานีวิทยุ             ม.ก.สงขลา แม้จะสร้างเสร็จแล้ว แต่การติดตั้งอุปกรณ์ต่าง ๆ   ยังไม่เรียบร้อย</p>
            <p>&nbsp;</p>
            <p><strong>กบว.       ไม่อนุมัติให้ ม.ก.สงขลาเปิด</strong></p>
            <p>ต่อมาเมื่อเอกสารเรียบร้อย อาจารย์พรได้ทำเอกสารเกี่ยวกับลักษณะพึงประสงค์ทางเทคนิคของสถานีวิทยุ             ม.ก.สงขลา  ส่งให้กับคณะกรรมการเทคนิคเพื่อพิจารณา ผลปรากฏว่า เมื่อ กบว.             และคณะอนุกรรมการฝ่ายเทคนิคได้พิจารณาแล้ว ได้มีหนังสือที่ 18/2514 ลงวันที่             4 พฤศจิกายน 2514 ถึงมหาวิทยาลัยเกษตรศาสตร์ แจ้งให้ทราบว่า ไม่อาจพิจารณาอนุมัติให้ได้             เนื่องจากสถานีวิทยุ ม.ก.สงขลา ขาดคุณสมบัติสำคัญเกี่ยวกับความถี่วิทยุที่จำเป็นต้องมี             ในขณะยื่นขออนุมัติจัดตั้ง ตามที่คณะอนุกรรมการฝ่ายเทคนิคและ กบว. ได้กำหนดเป็นหลักเกณฑ์ไว้ในการพิจารณา</p>
    <p>แต่ในตอนท้ายของหนังสือฉบับดังกล่าว ได้พูดเชิงเสนอแนะว่า             &ldquo;อย่างไรก็ดี กบว. เห็นว่าสถานีวิทยุ ม.ก.สงขลา ของมหาวิทยาลัยเกษตรศาสตร์ได้ดำเนินงานมาบ้างแล้ว             ในการเตรียมการเพื่อจัดตั้งสถานีวิทยุแห่งนี้ หากมหาวิทยาลัยเกษตรศาสตร์ยังมีความจำเป็นที่ขอจัดตั้งสถานีวิทยุ             ม.ก.สงขลา เพื่อประโยชน์ตามความมุ่งหมายของมหาวิทยาลัยเกษตรศาสตร์ต่อไป             ก็ขอให้ดำเนินการไปทางคณะรัฐมนตรี</p>
            <p>&nbsp;</p>
            <p><strong>ม.ก.สงขลา       ได้รับอนุมัติ</strong></p>
            <p>เมื่อ กบว. ไม่อนุมัติให้จัดตั้งสถานีวิทยุ             ม.ก.สงขลา อาจารย์พรได้ร่างหนังสือขึ้นมาอีกฉบับหนึ่งให้อาจารย์ ดร.ประเสริฐ             ลงนามแทนอธิการบดี ถึงประธาน กบว. (หนังสือที่ สร.2101/2417 ลงวันที่ 30             เมษายน 2514) อ้างถึงความจำเป็นที่มหาวิทยาลัยเกษตรศาสตร์จะต้องตั้งสถานีวิทยุ             ม.ก.สงขลาส่งไปอีกครั้งหนึ่ง</p>
            <p> เรื่องความถี่วิทยุที่ กบว. บอกว่าไม่ได้แจ้งไปตอนแรก             ๆ ก็ได้แจ้งไปใหม่ว่าสถานีวิทยุ ม.ก.สงขลาจะใช้ความถี่ 662 กิโลเฮิตร์             หรือความถี่ 1310 กิโลเฮิตร์</p>
            <p>หลังจากที่ได้ยื่นไปแล้วเกือบ 1 ปี ได้มีหนังสือจาก             กบว. ที่ 003/2515 ลงวันที่ 28 มีนาคม 2515</p>
            <p>เรื่องผลการพิจารณาด้านเทคนิคเกี่ยวกับความถี่ของสถานีวิทยุ             ม.ก.สงขลา แจ้งว่าความถี่ที่มหาวิทยาลัยเกษตรศาสตรืแจ้งไปนั้น             สำหรับความถี่ 662 กิโลเฮิตร์ ใช้ไม่ได้ เพราะไปรบกวนสถานีวิทยุกระจายเสียงของมาเลเซีย             ส่วนความถี่ 1310 กิโลเฮิตซ์ใช้ไม่ได้เช่นกันเพราะจะไปรบกวนสถานีวิทยุทหารอากาศสงขลา</p>
            <p>ขณะนี้คณะอนุกรรมการฝ่ายเทคนิคได้ร่วมมือกับสำนักงานบริหารและควบคุมความถี่วิทยุ          กรมไปรษณีย์โทรเลข             ได้พิจารณาจัดสรรความถี่ในย่าน mf ใหม่ และจะมีความถี่ใหม่ขนาดคลื่น 1270             กิโลเฮิตซ์ ให้สถานีวิทยุ ม.ก.สงขลา ได้</p>
            <p>ความถี่ที่ได้มาใหม่โดยมิคาดฝันมานี้   อาจารย์พร             และ น.อ.จิรพล ทราบดีว่าเป็นความกรุณาของ อาจารย์เสงี่ยม   เผ่าทองสุข   ประธานคณะอนุกรรมการฝ่ายเทคนิคขณะนั้นที่ได้จัดสรรให้กับสถานีวิทยุ             ม.ก.สงขลา </p>
    <p>สรุปได้ว่า สาถนีวิทยุ ม.ก.สงขลา ได้รับอนุมัติให้จัดตั้งได้             เมื่อวันที่ 28 มีนาคม 2516 และได้ออกอากาศเมื่อเดือนเมษายน 2515 ด้วยความถี่             1270 กิโลเฮิตซ์ กำลังส่ง 10 กิโลวัตต์ ถ้าจะนับตั้งแต่เริ่มก่อสร้างจนถึงวันได้รับอนุมัติให้จัดตั้งได้             สถานีวิทยุ ม.ก.สงขลา ได้ใช้เวลาร่วม 4 ปี นับว่านานที่สุด น.อ.จิรพล พูดว่า             สถานีวิทยุ ม.ก.สงขลาเป็น ทุกข์ลาภ คือกว่าจะได้รับอนุมัติให้ตั้งได้ ทุกคนมีความทุกข์อย่างสาหัส             เพราะเงินทุนที่ลงไปนับล้านบาทจมอยู่นานถึง 4 ปี</p>
            <p>&nbsp;</p>
            <p><strong>ยิงหัวหน้า       ม.ก.สงขลา</strong></p>
            <p>นับเป็นเรื่องสะเทือนใจชาววิทยุ ม.ก.มากที่สุด             เมื่อได้รับทราบข่าวจากสถานีวิทยุ ม.ก.สงขลา แจ้งว่า หัวหน้าสถานีวิทยุ             ม.ก.สงขลา (นาวาตรีเกื้อ ทับเทศ) ถูกคนร้ายบุกยิงเสียชีวิต ขณะนั่งปฏิบัติงานอยู่ที่สถานีเมื่อเดือนพฤศจิกายน             2518 เวลา 11.00 น. คนร้าย 2 คน นั่งมอเตอร์ไซด์เข้าไปที่สถานีคนร้ายคนหนึ่งลงจากรถมอเตอร์เดินเข้าไปยิง             น.ต.เกื้อ 6 นัด แล้วขึ้นมอเตอร์ไซด์หนีไป น.ต.เกื้อ เสียชีวิตขณะนำส่งโรงพยาบาล</p>
            <p> ขณะที่คนร้ายเดินเข้าไปยิงนั้น นายถวิล             สุวรรณมณี เจ้าหน้าที่คนหนึ่งของสถานีนั่งอยู่ด้วย และเห็นหน้าคนร้ายชัดเจน             ต่อมาเมื่อตำรวจจับคนร้ายได้ พรรคพวกของคนร้ายเห็นว่า นายถวิล เป็นพยานคนสำคัญที่จะทำให้คนยิงติดคุกได้             และอาจจะสืบสาวราวเรื่องไปถึงคนจ้างวานก็ได้ จึงได้มีการวางแผนเก็บ นายถวิล             อีกคนหนึ่ง แต่โชคดีที่แคล้วคลาดกันหลายครั้ง</p>
            <p>อาจารย์พร เห็นว่าถ้านายถวิลถูกเก็บไปอีกคนหนึ่ง             ก็จะขาดพยานปากสำคัญ จึงได้ให้นายถวิล ย้ายจากสงขลามาทำงานที่สถานีวิทยุ             ม.ก.บางเขน และให้พักอยู่ที่บ้านพักของข้าพเจ้า          ซึ่งเป็นบ้านพักของมหาวิทยาลัยจนทุกวันนี้          โดยไม่กล้าย้ายกลับไปสงขลา</p>
            <p>ต่อมาอาจารย์พร และ น.อ.จิรพล เห็นว่าถ้าให้คดีดำเนินการที่สงขลา             เป็นการไม่ปลอดภัยที่จะให้นายถวิลลงไปให้การเป็นพยานศาลที่นั่น เพราะอาจถูกเก็บได้             จึงได้โอนคดีดังกล่าวมาดำเนินการที่กรุงเทพฯ</p>
            <p>คนร้ายรับสารภาพว่าได้ยิงจริงเพราะโกรธแค้นกันเรื่องส่วนตัวมาก่อนทั้ง             ๆ ที่คนร้ายกับ น.ต.เกื้อ ไม่รู้จักกันมาก่อนเลย ซึ่งพอจะทราบได้ว่าเป็นการจ้างวานให้มายิง</p>
    <p>ศาลได้ตัดสินให้คนยิงติดคุก 40 ปี และลดให้กึ่งหนึ่งในฐานที่รับสารภาพเหลือ             20 ปี และปรากฏว่าคนร้ายติดคุกเพียง 8 ปี ก็พ้นโทษ</p>
            <p>&nbsp;</p>
            <p><strong>ตั้งสถานีถ่ายทอด       ม.ก.บางเขน</strong></p>
            <p>หลังจากที่รัฐบาลได้อนุมัติให้สถานีวิทยุทำการโฆษณาได้ตั้งแต่ต้นปี             2511 ทำให้สถานีวิทยุหลายสถานีได้ปรับปรุงเครื่องส่งจาก 10 กิโลวัตต์ เป็น             20 กิโลวัตต์ กันเป็นส่วนมาก และมีสถานีวิทยุตั้งขึ้นใหม่อีกหลายสถานี             ส่วนสถานีวิทยุ ม.ก.บางเขน นั้นยังออกอากาศด้วยเครื่องส่ง 10 กิโลวัตต์เหมือนเดิม             ทำให้รัศมีการรับฟังรู้สถานีที่มีเครื่องส่ง 20 กิโลวัตต์ไม่ได้ ประกอบกับเสาอากาศของสถานีวิทยุ             ม.ก.บางเขน ไม่สามารถที่จะปรับให้สูงได้ เพราะอยู่ในแนวขึ้นลงของเครื่องบิน          นอกจากนั้นบริเวณที่ตั้งเสาอากาศมีพื้นที่จำกัด          ไม่สามารถจะปรับปรุงเสาอากาศให้ถูกต้องตามหลักวิชาการได้             ทำให้การกระจายเสียงของสถานีวิทยุ ม.ก. บางเขนไม่กว้างไกลเท่าที่ควร เมื่อเทียบกับสถานีวิทยุอื่น             ๆ ทำให้บริษัทห้างร้านหลายบริษัทไม่ยอมจ้างสถานีวิทยุ ม.ก.โฆษณา ทำให้รายได้ของสถานีวิทยุ             ม.ก. บางเขนต่ำกว่ารายจ่าย</p>
            <p>เพื่อแก้ปัญหาดังกล่าว น.อ.จิรพล จึงได้ปรึกษากับอาจารย์พรว่า             ควรจะตั้งสถานีถ่ายทอดวิทยุม.ก. บางเขน ขึ้น เพื่อให้การกระจายเสียงครอบคลุมพื้นที่ได้กว้างไกลกว่าที่เป็นอยู่             การหาโฆษณาจะได้ง่ายขึ้น</p>
            <p> หลังจากตกลงในหลักการกันเรียบร้อยแล้วจึงได้ซื้อที่ดินที่ตำบลสวนหลวง             อ.กระทุ่มแบน จังหวัดสมุทรสาคร จำนวน 6 ไร่ 17 ตารางวา และได้ลงมือก่อสร้างอาคารสำหรับติดตั้งเครื่องส่งกระจายเสียง             และติดตั้งเสาอากาศใหม่ซึ่งมีความสูงถูกต้องตามหลักวิชาการ</p>
            <p>ทางมหาวิทยาลัยได้ทำเรื่องขออนุมัติไปยัง             กบว. ขอย้ายเครื่องส่งและเสาอากาศไปตั้งที่ ต.กระทุ่งแบน เพื่อเป็นสถานีถ่ายทอดของสถานีวิทยุ             ม.ก.บางเขน กบว. ได้อนุมัติให้ทำการย้ายเครื่องส่งและติดตั้งเสาอากาศได้             เมื่อวันที่ 3 กันยายน 2514 </p>
            <p>หลังจากที่ได้สร้างห้องเครื่องส่งและติดตั้งเสาอากาศเรียบร้อยแล้ว             จึงได้ทำเทปรายการมาออกที่สถานีถ่ายทอดที่กระทุ่มแบน ในปี 2514 </p>
            <p>ต่อมา สำนักส่งเสริมฯ ได้ย้ายที่ทำงานจากหอประชุมมาอยู่ที่ตึก             9 (เดิมเป็นหอพักนิสิต) อาจารย์พรเห็นว่าถ้าสถานีวิทยุ ม.ก.บางเขน ยังอยู่ที่เรือนเขียว             เป็นการไม่สะดวกในการติดต่อและบริหารงาน อาจารย์พรจึงให้ปรับปรุงชั้น 3             ของตึก 9 เป็นที่ทำงานและห้องส่งกระจายเสียงของสถานีวิทยุ ม.ก.บางเขนด้วย</p>
    <p>เมื่อห้องส่งกระจายเสียง ห้องบันทึกเสียงและห้องทำงานเสร็จเรียบร้อย             อาจารย์พร ได้ติดตั้งเครื่องถ่ายทอดเสียง คือติดตั้งวิทยุสื่อสาร ระบบ             uhf (ultra hight ferquency) ความถี่ 949.125 เมกกะเฮิตซ์ และความถี่ 948.85             เมกกะเฮิตซ์ เพื่อรับสัญญาณจากห้องส่งกระจายเสียง ส่งต่อไปยังสถานีออกอากาศที่สถานีถ่ายทอด             อ.กระทุ่มแบน อีกต่อหนึ่ง และได้ทดลองถ่ายทอดราว ๆ กลางปี พ.ศ.2521 ทำให้การกระจายเสียงของสถานีวิทยุ             ม.ก.บางเขน ครอบคลุมพื้นที่ได้มากกว่าเดิม ทำให้การหาโฆษณาได้ง่ายขึ้น</p>
            <p>&nbsp;</p>
            <p><strong>ได้ความถี่เพิ่มอีก       1 ความถี่</strong></p>
            <p>ในราวปี พ.ศ. 2515 อาจารย์เสงี่ยม เผ่าทองสุข          ในฐานะรองอธิบดีกรมไปรษณีย์โทรเลข          ได้ปรับปรุงความกว้างของแถบความถี่ของสถานีวิทยุทุกสถานีใหม่             คือ ให้ช่วงความกว้างของแถบความถี่ห่างกันช่วงละ 10 กิโลเฮิตซ์ ทำให้ความถี่ของทุกสถานีลงท้ายด้วยศูนย์             สถานีวิทยุ ม.ก. มีความถี่อยู่ 2 ความถี่คือ 662 และ 1310 กิโลเฮิตซ์ เมื่อมีการแบ่งช่วงความถี่ใหม่             ความถี่ 662 กิโลเฮิตซ์ ได้เปลี่ยนเป็น 660 กิโลเฮิตซ์ส่วนความถี่ 1310             กิโลเฮิตซ์คงเดิม</p>
            <p>ในการจัดแบ่งความกว้างของแถบความถี่ใหม่ในครั้งนั้น             ทำให้สถานีวิทยุ ม.กง ได้คลื่นความถี่เพิ่มมาอีก 1 ความถี่ คือ ความถี่             1270 กิโลเฮิตซ์ และได้จัดให้กับสถานีวิทยุ ม.ก.สงขลา </p>
            <p> ต่อมาเมื่อวันที่ 23 พฤศจิกายน 2521          ได้มีการแบ่งความกว้างของแถบความถี่ใหม่          โดยให้ความกว้างของแถบความถี่ห่างกัน             9 กิโลเฮิตซ์ ต่อ 1 สถานี ทำให้มีความถี่เพิ่มมากขึ้น สถานีวิทยุ ม.ก.             จึงได้ความถี่ใหม่เพิ่มขึ้นอีกหนึ่งความถี่คือ 1116 กิโลเฮิตซ์ และได้จัดให้กับสถานีวิทยุ             ม.ก.บางเขน</p>
            <p>ปัจจุบันนี้ สถานีวิทยุ ม.ก. ทั้ง 4 สถานีใช้ความถี่ดังนี้</p>
            <p>สถานีวิทยุ ม.ก.บางเขน ใช้ความถี่ 1116             กิโลเฮิตซ์<br />
              สถานีวิทยุ ม.ก.เชียงใหม่ ใช้ความถี่ 675             กิโลเฮิตซ์<br />
              สถานีวิทยุ ม.ก. ขอนแก่น ใช้ความถี่ 1314             กิโลเฮิตซ์<br />
              สถานีวิทยุ ม.ก. สงขลา ใช้ความถี่ 1269             กิโลเฮิตซ์ </p>
    <p>สรุป สถานีวิทยุ ม.ก. ทั้ง 4 สถานี             มีความถี่ครบทุกสถานี ไม่ต้องใช้ความถี่เดียวกัน 2          สถานี ดังแต่ก่อน</p>
            <p>&nbsp;</p>
            <p><strong>การย้ายสถานีวิทยุ       ม.ก.เชียงใหม่</strong></p>
            <p>ในปี พ.ศ. 2522 สถานีทดลองกสิกรรมแม้โจ้             ต้องการใช้พื้นที่สำหรับทำแปลงทดลองเพิ่มขึ้น จึงได้ขอให้สถานีวิทยุ ม.ก.ย้ายออกไปจากสถานีทดลองกสิกรรมแม่โจ้             อาจารย์พร ได้นำเรื่องนี้ปรึกษากับ          น.อ.จิรพล ว่าจะดำเนินการอย่างไร น.อ.จิรพล เห็นว่าควรจะย้ายออกไปอยู่ข้างนอก             เพราะสถานีวิทยุ ม.ก.แห่งอื่น ๆ ที่มีที่ดินสำหรับเป็นที่ตั้งสถานีเป็นของตัวเอง             ยกเว้นสถานีวิทยุ ม.ก.เชียงใหม่ ที่ยังไม่มีที่ดินของตัวเอง คิดว่าเป็นการดีที่ต้องย้ายออกไปแม้จะต้องใช้เงินจำนวนมาก             และที่ดินในระยะนั้นไม่แพงมากนัก พอจะหาซื้อได้</p>
            <p>อาจารย์พรจึงได้ให้คุณสุนันท์ ละอองศรี             หัวหน้าสถานีวิทยุ ม.ก.เชียงใหม่ ช่วยติดต่อหาซื้อที่ดินให้สักแปลงหนึ่ง             ปรากฏว่าได้ที่ดินที่ตำบลป่าไผ่ อ.สันทราย จ.เชียงใหม่ จำนวน 10 ไร่ อยู่ติดถนนใหญ่             ห่างจากตัวเมืองเชียงใหม่ประมาณ 15 กิโลเมตร</p>
            <p>เมื่อซื้อที่ได้แล้ว ได้ลงมือก่อสร้างอาคารที่ทำการ             อาคารเครื่องส่ง ห้องกระจายเสียง ห้องรับแขก ติดตั้งเสาอากาศเมื่อทุกอย่างเรียบร้อย          ได้ทำการย้ายเครื่องส่งกระจายเสียง          จากสถานีทดลองกสิกรรมแม่โจ้          มายังสถานีใหม่             เมื่อ 23 เม.ย.2533 </p>
    <p>เป็นอันว่าสถานีวิทยุ ม.ก. ทั้ง 4 สถานีตั้งอยู่ในที่ดินที่เป็นของสถานีวิทยุเองครบทุกสถานี</p>
            <p>&nbsp;</p>
            <p><strong>การตั้งระบบข่ายสื่อสารของ       ม.ก.</strong></p>
            <p>เมื่อการดำเนินงานในด้านการจัดตั้งสถานีวิทยุกระจายเสียงเสร็จสมบูรณ์ตามแผนที่ได้วางไว้             อาจารย์พรไม่ได้หยุดอยู่แค่นั้น อาจารยืพรมองเห็นว่าในอนาคตการติดต่อสื่อสารระหว่างบุคคลกับบุคคลโดยใช้วิทยุสื่อสาร             นับวันจะมีความจำเป็นมากขึ้น เป็นลำดับ อาจารย์พร จึงได้เริ่มโครงการจัดตั้งระบบข่ายสื่อสารของมหาวิทยาลัยเกษตรศาสตร์ขึ้น             โดยใช้เงินรายได้สถานีวิทยุ ม.ก.</p>
            <p>โครงการข่ายสื่อสารของ ม.ก. นี้ในช่วงแรกมีเพียง             2 โครงการคือ</p>
            <p>1. โครงการวิทยุสื่อสารระบบ ssb             (single side band) เป็นระบบการสื่อสารที่สามารถติดต่อได้ตั้งแต่ระยะปานกลาง             ไปจนถึงระยะไกล เหตุผลที่อาจารย์พรได้เริ่มโครงการนี้ขึ้น ในขั้นแรกก็เพื่อใช้ติดต่อระหว่างสถานีวิทยุ             ม.ก.ส่วนกลาง กับสถานีวิทยุ ม.ก.ต่างจังหวัด เพราะสถานีวิทยุ ม.ก. ในต่างจังหวัดในขณะนั้นไม่มีโทรศัพท์             การติดต่อจำเป็นต้องใช้วิทยุสื่อสารระบบ ssb ซึ่งสามารถติดต่อได้ทั่วประเทศ             โดยใช้ความถี่ 79.35 khz และ 7698 khz </p>
            <p>ต่อมาสถานีวิจัยและศูนย์ต่าง ๆ ของมหาวิทยาลัยเกษตรศาสตร์ที่ตั้งอยู่ตามต่างจังหวัด             เห็นว่าเป็นข่ายสื่อสารที่อาจารย์พรตั้งขึ้นสามารถจะติดต่อกับส่วนกลางได้สะดวกดี             และสามารถจะติดต่อกันเองได้อีกด้วย          จึงได้มาขอให้อาจารย์พร          ช่วยขยายข่ายสื่อสารออกไปตามสถานีวิจัยหรือศูนย์ต่าง             ๆ ที่ตั้งอยู่ในต่างจังหวัดด้วย อาจารย์พรบอกว่าขอให้สถานีวิจัยออกค่าเครื่องวิทยุรับส่งเองเครื่องละ             1 หมื่นกว่าบาท หลายสถานีที่มีเงินก็ได้ขอให้อาจารย์พรช่วยสั่งซื้อเครื่องให้          และบางสถานีที่ไม่มีเงิน          ก็ได้ขอให้อาจารย์พรช่วยสั่งซื้อเครื่องให้เช่นกัน             โดยสัญญาว่าจะหาเงินมาใช้ให้ภายหลัง บางรายใช้เครื่องพังไปนานแล้ว ก็ยังไม่ได้จ่ายเงิน             อาจารย์พรต้องเอาเงินรายได้วิทยุ ม.ก.ออกแทนให้</p>
    <p>ข่ายสื่อสารระบบ ssb เป็นประโยชน์กับมหาวิทยาลัยเกษตรศาสตร์มาก             โดยเฉพาะในช่วงแรก ๆ เพราะในช่วงนั้นสถานีวิจัยต่าง ๆ ตั้งอยู่นอกเมืองไม่มีโทรศัพท์ใช้             จึงได้ใช้วิทยุสื่อสารในข่ายนี้เป็นที่ติดต่อ          และหน่วยงานที่ใช้มากที่สุดก็คือ          โครงการหลวงเพราะสถานีวิจัยต่าง             ๆ ตั้งอยู่บนดอย          จำเป็นต้องใช้วิทยุสื่อสารดังกล่าว          ในการติดต่อเกือบตลอดเวลา             นอกจากนั้นโครงการฝนหลวงเวลาออกไปทำฝนเทียม ได้ขอใช้ข่ายนี้ด้วย เพราะข่ายของกระทรวงเกษตรมีกรมกองใช้กันมาก             ใช้ไม่สะดวกเลยขอใช้ร่วมกับข่ายบางเขน</p>
            <p>&nbsp;</p>
            <p><strong>เมื่อเครื่องรับส่งวิทยุมีเพิ่มมากขึ้น </strong></p>
            <p>อาจารย์พรจึงได้กำหนดสัญญาณเรียกขานโดยให้ชื่อข่ายว่า       &quot; บางเขน&quot; ซึ่งมีแม่ข่ายและลูกข่ายดังนี้</p>
    <ol>
              <li>บางเขน หมายถึง สำนักส่งเสริมและฝึกอบรม             มหาวิทยาลัยเกษตรศาสตร์ บางเขน</li>
               <li>บางเขน 4 หมายถึง สถานีวิทยุ             ม.ก.เชียงใหม่ จังหวัดเชียงใหม่</li>
               <li>บางเขน 5 หมายถึง          สถานีวิทยุ             ม.ก.สงขลา จังหวัดสงขลา</li>
                <li>บางเขน 6 หมายถึง สถานีวิทยุ             ม.ก.ขอนแก่น จังหวัดขอนแก่น</li>
                <li>บางเขน 7 หมายถึง สถานีวิทยุถ่ายทอด             ม.ก.บางเขน จังหวัดสมุทรสาคร</li>
                <li>บางเขน 8 หมายถึง สถานีวิจัยดอนปุย             จังหวัดเชียงใหม่</li>
               <li> บางเขน 9 หมายถึง สถานีทดลองดอยอ่างขาง             จังหวัดเชียงใหม่</li>
               <li> บางเขน 10 หมายถึง โรงงานหลวงอาหารสำเร็จรูป             ฝาง อ.ฝาง จังหวัดเชียงราย</li>
                <li>บางเขน 11 หมายถึง โรงงานหลวงอาหารสำเร็จรูป             แม่จัน อ.แม่จัน จังหวัดเชียงราย</li>
               <li> บางเขน 12 หมายถึง สถานีวิจัยสุวรรณวาจกกสิกิจ             ปากช่อง จังหวัดนครราชสีมา</li>
               <li> บางเขน 13 หมายถึง สถานีวิจัยทับกวาง             จังหวัดสระบุรี</li>
               <li> บางเขน 15 หมายถึง ศูนย์วิจัยและฝึกอบรมการเลี้ยงสุกรแห่งชาติ             จังหวัดนครปฐม</li>
               <li> บางเขน 16 หมายถึง สถานีวิจัยศรีราชา             จังหวัดชลบุรี</li>
               <li> บางเขน 17 หมายถึง สถานีวิจัยปากช่อง             จังหวัดนครราชสีมา</li>
               <li> บางเขน 18 หมายถึง สำนักงานเลขานุการโครงการหลวงภาคเหนือ             จังหวัดเชียงใหม่</li>
                <li>บางเขน 20 หมายถึง สถานีวิจัยประมงศรีราชา             จังหวัดชลบุรี</li>
               <li> บางเขน 21 หมายถึง สถานีวิจัยประมงคลองวาฬ             จังหวัดประจวบคีรีขันธ์</li>
              </li>
            </ol>
            <p>สำหรับบางเขน 2-3 นั้น สำรองไว้สำหรับหน่วยงานที่จะติดตั้งต่อไป             ซึ่งอยู่ในโครงการที่สถานีฝึกนิสิตปากช่อง และสำนักงาน a.r.s. (agricultural             research service) เชียงใหม่ สถานีวิทยุติดต่อทั้ง 17สถานีนี้สามารถติดต่อได้ถึงกันหมด             ปัจจุบันนี้โครงการหลวง 31 แห่ง ทำให้การติดต่อข่าวสารของโครงการหลวง สะดวกมาก</p>
    <p>&nbsp;</p>
            <p><strong>เมื่อมีลูกข่ายเพิ่มมากขึ้น </strong></p>
    <p> อาจารย์พรได้จ้างเจ้าหน้าที่คนหนึ่งด้วยเงินรายได้ของสถานีวิทยุ             เพื่อทำหน้าที่รับส่งข่าวระหว่างแม่ข่ายกับลูกข่ายของบางเขนโดยเฉพาะ แต่ปัจจุบันไม่มีเจ้าหน้าที่ที่รับส่งข่าว             เพราะมีหน่วยงานใช้ข่ายนี้ให้กันน้อย</p>
         
    
              <p>ระบบ  vhf   (very high frequency)   เป็นข่ายสื่อสารสำหรับติดต่อทั้งในระยะใกล้และระยะไกล           เรามักจะเรียกว่าวิทยุมือถือ   โครงการนี้อาจารย์พรได้ตั้งขึ้นด้วยวัตถุประสงค์           2 อย่างคือ เวลาสถานีวิทยุ ม.ก. ออกไปทำการถ่ายทอดนอกสถานที่   ก็สามารถจะเรียกติดต่อกันได้ระหว่างเจ้าหน้าที่ที่ไปทำการถ่ายทอด          หรือเรียกกลับเข้ามายังสถานีแม่ที่บางเขน          นอกจากนั้นมีวัตถุประสงค์สำหรับใช้ติดต่อระหว่างตัวอาจารย์พร           กับสำนักส่งเสริมฯ เมื่อมีเรื่องด่วนก็สามารถติดตามได้   ในช่วงแรกมีเครื่องวิทยุแม่ข่ายขนาด           20 วัตต์ ตั้งอยู่ที่สำนักส่งเสริมฯ 1 เครื่อง   และมีลูกข่ายติดตั้งอยู่ในรถอาจารย์พร           1 เครื่องต่อมาอาจารย์ได้ซื้อวิทยุมือถือทำในเมืองไทยอีก 1   เครื่องเมื่ออาจารย์มีวิทยุมือถือใหม่หลายคนมองว่าเป็นสิ่งฟุ่มเฟือย           ไม่จำเป็น
  
        
              </p>
            <p>มหาวิทยาลัยเกษตรศาสตร์ ไม่มีงานอะไรรีบด่วนที่จะต้องใช้วิทยุสื่อสารแบบดังกล่าว       แต่ปัจจุบันทุกคนทราบดีว่าวิทยุมือถือนั้นจำเป็นมากสำหรับมหาวิทยาลัยเกษตรศาสตร์       ทั้งในส่วนกลางและตามต่างจังหวัด</p>
            <p>สรุปแล้วข่ายสื่อสาร vhf ในช่วงนั้นมีการติดต่อระหว่างสำนักส่งเสริมฯ       กับอาจารย์พร เพียง 2 จุด อาจารย์พร ได้ตั้งชื่อข่ายว่า    พระพิรุณ โดยตัวแม่ข่ายตั้งอยู่ที่สำนักส่งเสริมฯ       ส่วนลูกข่ายคือตัวอาจารย์พรนั้น มีสัญญาณเรียกขานว่า    พระพิรุณ 1 และต่อมา       อาจารย์ได้กำหนดสัญญาณเรียกขานสำหรับตัวข้าพเจ้าว่า    พระพิรุณ 2 และสัญญาณเรียกขานสำหรับตัวอาจารย์ธัชชัย       แสงสิงแก้ว ว่า พระพิรุณ 3, พระพิรุณ 4 จำไม่ได้ว่าเป็นของใคร แต่จำได้ว่าพระพิรุณ       5 นั้น เป็นสัญญาณเรียกขานสำหรับอธิการบดี</p>
            <p>ปรากฏว่า พระพิรุณ 2-5 ไม่เคยมีวิทยุมือถือ       คงมีอาจารย์พรใช้อยู่คนเดียว ในช่วงนั้น</p>
            <p>ประโยชน์ของข่ายสื่อสาร vhf ที่เห็นได้ชัดเจน       คือ ตอนก่อสร้างอาคารที่วิทยาเขตกำแพงแสนตามโครงการเงินกู้ วิทยาเขตกำแพงแสนสมัยนั้นจะมากรุงเทพฯ       สักครั้งถนนแสนจะลำบาก ดร.วัฒนา เสถียรสวัสดิ์ และบริษัทก่อสร้างได้ใช้วิทยุข่ายพระพิรุณ       เรียกเข้าสำนักส่งเสริม ให้ช่วยติดต่อนั่น ติดต่อนี้ เป็นประจำ ทำให้สะดวกมาก       และเมื่อมหาวิทยาลัยฯ ได้เคลื่อนย้ายไปอยู่กำแพงแสนแล้ว เวลาวิทยุโทรศัพท์เสีย       ก็ได้อาศัยข่าย vhf </p>
            <p>ส่วนในปัจจุบันไม่ต้องพูดถึงว่าระบบสื่อสาร vhf       ข่ายพระพิรุณ มีประโยชน์มากน้อยแค่ไหน ได้ขยายข่ายเป็น ข่ายขจี ข่ายสุวรรณ ข่ายนพวรรณ       ข่ายอะไรต่ออะไร เต็มไปหมด</p>
    <p>มหาวิทยาลัยอื่น ๆ เขาอิจฉามหาวิทยาลัยเกษตรศาสตร์       ที่มีความถี่ย่าน vhf เป็นของตัวเองถึง 2 ความถี่ คือ 142,200 เม็กกะเฮิตซ์ และความถี่       142,700 เม็กกะเฮิตซ์ เพราะมหาวิทยาลัยอื่นเขาไม่มีความถี่    ถ้าจะใช้ต้องใช้ความถี่กลาง    ที่เป็นกรรมสิทธิ์ของทบวงมหาวิทยาลัย       เกี่ยวกับความถี่ของ ม.ก. นั้น อาจารย์พรได้ขอจากกรมไปรษณีย์โทรเลขมานานเกือบ       20 กว่าปีแล้ว</p>
            <p>&nbsp;</p>
            <p><strong>เงินรายได้       สถานีวิทยุ ม.ก.</strong></p>
            <p>ข้าพเจ้าจำได้ว่า   สมัยที่ข้าพเจ้าเป็นนิสิตอยู่นั้น       มหาวิทยาลัยเกษตรศาสตร์ นอกจากจะมีเงินงบประมาณสำหรับดำเนินกิจการแล้ว   ยังมีเงินอีกประเภทหนึ่งที่สนับสนุนกิจการของมหาวิทยาลัยเกษตรศาสตร์       คือเงิน ออป. (องค์การอุตสาหกรรมป่าไม้) เป็นเงินที่ ออป.   ได้จัดสรรให้กับมหาวิทยาลัยปีละ       3 ล้านบาททุกปี และให้ติดต่อกันนานนับ 10 ปี เหตุที่ ออป.   ให้เงินอุดหนุนมหาวิทยาลัยเกษตรศาสตร์       นั้น</p>
            <p> เนื่องจากมหาวิทยาลัยเกษตรศาสตร์ได้รับสัมปทานป่าไม้ในจังหวัดทางภาคเหนือ       3 แปลง มหาวิทยาลัยเกษตรศาสตร์ได้มอบให้ ออป. เป็นผู้ทำไม้ในที่สัมปทานดังกล่าว       ออป. จึงได้เอาเงินมาให้มหาวิทยาลัยเกษตรศาสตร์ปีละ 3 ล้านบาท เพื่อใช้จ่ายในกิจการของมหาวิทยาลัย       เงินดังกล่าวค่อนข้างจะเป็นเงินอิสระคือ อธิการบดี เป็นคนสั่งจ่าย ตามที่เห็นสมควร       ไม่ต้องปฏิบัติตามระเบียบเงินงบประมาณ ต่อมาเมื่อป่าสัมปทานหมด ทาง ออป. ก็เลิกให้เงินแก่มหาวิทยาลัยเกษตรศาสตร์</p>
            <p>เมื่อสถานีวิทยุ ม.ก. ตั้งขึ้น เงินรายได้ของสถานีวิทยุ       มีคณะกรรมการบริหารสถานีวิทยุ ม.ก.เป็นผู้อนุมัติแล้ว    ฉะนั้นเมื่อมหาวิทยาลัยต้องการใช้เงินในกิจการบางอย่าง    ที่ไม่อาจจะใช้เงินงบประมาณได้       ก็ได้ใช้เงินรายได้วิทยุสำหรับกิจการนั้น เช่น การเลี้ยงรับรองแขกต่างประเทศ       หรือเงินช่วยเหลือกิจกรรมต่าง ๆ ที่ไม่อาจจะเบิกจากเงินงบประมาณได้ ส่วนมากมักจะใช้เงินรายได้สถานีวิทยุ       ม.ก. ข้าพเจ้าจำได้ว่า เมื่อมหาวิทยาลัยเกษตรศาสตร์เริ่มโครงการ ku-japan ในการเลี้ยง       survey team ชุดแรก ได้ใช้เงินของสถานีวิทยุ ม.ก.เลี้ยงรับรอง และสถานที่เลี้ยงรับรองคือ       บ้านอาจารย์พร เพราะ ดร.ประจักษ์ เจริญ ผู้ประสานงานโครงการบอกว่า การเลี้ยงคนญี่ปุ่นนั้น       ถ้าเลี้ยงที่บ้านแสดงว่าให้เกียรติกันมาก</p>
    <p>ต่อมาเมื่อมีการเลี้ยงรับรองทีมจาก jica ที่มาติดต่อเรื่องโครงการ       ku-japan มักได้ใช้เงินรายได้สถานีวิทยุ ม.ก. นอกจากนั้นในกิจการของมหาวิทยาลัยเกษตรศาสตร์ด้านอื่น       ๆ ก็ได้ใช้เงินของสถานีวิทยุ ม.ก. อยู่ไม่น้อย</p>
            <p>&nbsp;</p>
            <p><strong>วิทยุโทรศัพท์       บางเขน-กพส.</strong></p>
            <p>เมื่อโครงการพัฒนามหาวิทยาลัยเกษตรศาสตร์ วิทยาเขตกำแพงแสน       ภายใต้โครงการเงินกู้ธนาคารโลกได้เริ่มขึ้น อาจารย์พรได้รับมอบหมายจากมหาวิทยาลัย       ให้พิจารณาข่ายสื่อสารที่จะติดต่อระหว่างวิทยาเขตบางเขนกับวิทยาเขตกำแพงแสนว่าจะใช้ระบบการติดต่อโดยวิธีใดจึงจะประหยัดสะดวก       และรวดเร็ว </p>
            <p> อาจารย์อาบ นาคะจัด รองอธิการบดีฝ่ายพัฒนา ม.ก. ในสมัยนั้นเล่าให้ฟังว่าอาจารย์พร       ได้มีบทบาทเป็นอย่างมาก ในการจัดตั้งข่ายสื่อสารระหว่าง 2 วิทยาเขต อาจารย์พรได้เสนอว่าการติดต่อระหว่าง       2 วิทยาเขต ควรจะใช้ระบบวิทยุ โทรศัพท์ ผ่านไมโครเวฟ โดยใช้ความถี่ย่าน uhf เช่นเดียวกับขององค์การโทรศัพท์</p>
            <p> ในตอนแรกมีกรรมการบางท่านไม่เห็นด้วย เพราะเห็นว่าต้องลงทุนสูงมาก คือต้องใช้เงินประมาณ       4 ล้านบาท ซึ่งนับว่าไม่น้อย สำหรับในระยะนั้น และกรรมการหลายท่านยังไม่เข้าใจ       เกี่ยวกับระบบวิทยุโทรศัพท์ผ่านไมโครเวฟ</p>
            <p> อาจารย์พรจึงได้เชิญนักวิชาการ จากหน่วยงานที่เกี่ยวข้องกับวิทยุโทรศัพท์มาอธิบายให้ฟัง       และชี้ให้เห็นว่า ในระยะต้น ๆ แม้จะลงทุนสูง แต่ในระยะยาวจะเสียค่าใช้จ่ายถูกมาก       เพราะการติดต่อทางโทรศัพท์ระหว่าง 2 วิทยาเขตเป็นการติดต่อแบบภายใน คือหมุนเลขเพียง       3 ตัว ก็สามารถพูดกันได้ ไม่ต้องเสียค่าโทรศัพท์ ยกเว้นวิทยาเขตกำแพงแสนจะหมุนเข้าโทรศัพท์เลข       7 ตัว ในกรุงเทพฯ จึงจะต้องเสียค่าโทรศัพท์ครั้งละ 3 บาท ก็นับว่าถูกอยู่ดี เพราะไม่ใช่โทรฯ       ทางไกล ทำให้การติดต่อระหว่างวิทยาเขตบางเขนกับกำแพงแสนประหยัดค่าโทรศัพท์ทางไกลไปปีละหลายแสนบาท</p>
    <p>วิทยุโทรศัพท์ระหว่าง 2 วิทยาเขตใช้ความถี่ 995       และ 925 เมกกะเฮิตซ์ มี 12 ช่อง และกำลังจะขยายเป็น 24 ช่องในเร็ว ๆ นี้</p>
            <p>&nbsp;</p>
            <p><strong>สรุป</strong></p>
            <p> สถานีวิทยุ ม.ก.   ได้เริ่มต้นด้วยเครื่องส่งที่มีกำลังออกอากาศเพียง       250 วัตต์ เมื่อ พ.ศ. 2504   เครื่องส่งที่ใช้ออกอากาศในครั้งแรกก็ขอยืมของคนอื่นเขามา       มหาวิทยาลัยเกษตรศาสตร์ ได้ให้เงินสมทบ (counterpart fund)   เป็นทุนในการดำเนินการครั้งแรก       20,000 บาท กิจการของสถานีวิทยุ ม.ก.   ได้ดำเนินเรื่อยมาจนทุกวันนี้นับได้ 30       ปีเต็ม สถานีวิทยุ ม.ก.   ได้เจริญก้าวหน้ามาเป็นลำดับการดำเนินกิจการทั้งหมดมิได้ใช้เงินงบประมาณ  แผ่นดินใด       ๆ ทั้งสิ้น ค่าใช้จ่ายทุกบาททุกสตางค์ของทุกสถานีไม่ว่าจะเป็นค่าจ้าง   ค่ากระแสไฟฟ้า       ค่าวัสดุอุปกรณ์ ค่าซ่อมบำรุงต่าง ๆ ฯลฯ ได้ใช้เงินรายได้ของสถานีวิทยุ     ม.ก.ที่ได้จากการรับจ้างโฆษณาทุกรายการและยังมีเงินเหลือให้การเจือจุลแก่  มหาวิทยาลัยเกษตรศาสตร์ตลอดมา</p>
            <p>ในปัจจุบันนี้ สถานีวิทยุ ม.ก. มีที่ดินทั้งหมด       25 ไร่ 49 ตารางวา ที่ดินเหล่านี้อยู่ในเมือง อยู่ในที่เจริญแล้วทั้งสิ้น มูลค่าหลายสิบล้านบาท       และยังมีอุปกรณ์ต่าง ๆ เกี่ยวกับเครื่องส่งกระจายเสียง ซึ่งมีมูลค่าอีกไม่น้อย</p>
            <p>นอกจากนั้นวิทยุ ม.ก. ยังได้ช่วยก่อให้เกิดระบบข่ายสื่อสารขึ้นในมหาวิทยาลัยเกษตรศาสตร์มีทั้งระบบ       ssb, vhf และ uhf ที่ได้ใช้กันอยู่ปัจจุบัน</p>
            <p>สิ่งหนึ่งที่ไม่อาจจะประเมินราคาได้นั้นคือ สถานีวิทยุ       ม.ก. ได้เผยแพร่ข่าวสารวิชาการเกษตรไปสู่เกษตรกรอย่างต่อเนื่อง ซึ่งเกษตรกรได้นำไปสู่การปฏิบัติทำให้ผลผลิตทางการเกษตรเพิ่มขึ้น       ทำให้เกษตรกรมีรายได้ดีขึ้น ซึ่งไม่อาจจะประเมินค่าได้ว่ามากน้อยเพียงใด</p>
            <p>ตลอดระยะเวลา 30 ปี อาจารย์พร   คณะกรรมการบริหารสถานีวิทยุ       ม.ก. และข้าราชการในสำนักส่งเสริมและฝึกอบรม   ช่วยกันเสริมสร้างให้สถานีวิทยุ       ม.ก. เจริญก้าวหน้ามาเป็นลำดับ และหวังว่ากิจการของสถานีวิทยุ   ม.ก.คงไม่ หยุดอยู่แค่นี้         คงจะก้าวหน้าต่อไปโดยไม่หยุดยั้งและทำหน้าที่รับใช้มหาวิทยาลัยเกษตรศาสตร์   ในการเผยแพร่ความรู้ไปสู่เกษตรกรและประชาชนตามเจตนารมณ์ที่ได้ตั้งใจตั้งแต่  ต้น</p>
            <p> ... อาจารย์พรได้เกษียณราชการไปแล้ว สิ่งที่ยังหลงเหลือเป็นอนุสรณ์สำหรับชีวิตการทำงานของท่านอาจารย์คือ       สถานีวิทยุ ม.ก. ทั้ง 4 สถานี อันเป็นผลงานที่ท่านได้สร้างไว้ให้กับมหาวิทยาลัยเกษตรศาสตร์       เพื่อประโยชน์ของประเทศชาติสืบไป...</p>          <br />
  </div>
</div>
<!--</div>-->
<div class="footer">

 
      <!-- begin shinystat free code -->
     <!-- begin shinystat free code -->
<script type="text/javascript" language="javascript" src="http://codice.shinystat.com/cgi-bin/getcod.cgi?user=kuradio"></script>
<noscript>
<a href="http://www.shinystat.com" target="_top">
<img src="http://www.shinystat.com/cgi-bin/shinystat.cgi?user=kuradio" alt="free web page counters" border="0" /></a>

</noscript>
<!-- end shinystat free code -->
<br>
50 อาคาร1พนม สมิตานนท์  สถานีวิทยุ ม.ก.  ถนนงามวงศ์วาน แขวงลาดยาว เขตจตุจักร กทม. 10900 <br />
    copyright by ku radio create by computer technical officer eto
</div></body>
</html>
